<!DOCTYPE html>
<html>
<head>
<meta charset='UTF-8'>
<meta name='author' content='Gilgit Buddhist Manuscripts'>
<title></title>
</head>
<body>
<article id='san-mu-kd7' lang='san'>
<header>
<ul>
<li class='division'>Sanskrit Mūlasarvāstivāda Vinaya</li>
<li class='subdivision'>Khandhaka</li>
</ul>
<h1>Cīvaravastu</h1>
</header>
<blockquote class='gatha'>
<p><a class='ref sc' id='sc1' href='#sc1'>SC 1</a><a class='ref msvii' id='msvii3' href='#msvii3'>MSV:3.2 3</a><a class='ref fol' id='fol239v8' href='#fol239v8'>Folio 239v8</a><a class='ref gbm' id='gbm6.791.8' href='#gbm6.791.8'>GBM 6.791.8</a>cīvaravastuni piṇḍoddānam |</p>
<p><a class='ref sc' id='sc2' href='#sc2'>SC 2</a>jīvako bhāṅgakaś caiva tathā dīrghadaśāni ca |<br>
varṣāchinnaś ca vijñeyaḥ<br>
kālakriyā upanando glāno bhavati paścimaḥ ||</p>
<p><a class='ref sc' id='sc3' href='#sc3'>SC 3</a>piṇḍoddānam |</p>
<p><a class='ref sc' id='sc4' href='#sc4'>SC 4</a>jīvakaś chinnakās trīṇi varṣāśāṭī niṣīdanam |<br>
kaṇḍusugatakauśeyā ūrṇāśāṇakakṣaumakāḥ ||</p>
</blockquote>
<p class='uddana'><a class='ref sc' id='sc5' href='#sc5'>SC 5</a>uddānam |<br>
khaṇḍo gopaś ca siṁhaś ca vaiśālīgamanaṁ tathā |<br>
celā ṛṣikopaś ca āmrapālyabhayena ca ||<br>
śreṣṭhībhāryā jīvakotpattiḥ vaidyakasya ca āgamaḥ |<br>
takṣaśilā bhadraṅkara udumbaraḥ kārṣamāpakaḥ ||<br>
rohitakaḥ rājodyānaṁ mathurā mallastriyāhi ca |<br>
yamunā śivapathikā vaiśālyām akṣi śatapadī sapta |<br>
rājagṛhe paṁcavastūni jīvakavargaḥ samudditaḥ ||</p>
<p><a class='ref sc' id='sc6' href='#sc6'>SC 6</a>videheṣu videharājo <a class='ref fol' id='fol240r1' href='#fol240r1'>Folio 240r1</a><a class='ref gbm' id='gbm6.792' href='#gbm6.792'>GBM 6.792</a>rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca | tasya khaṇḍapramukhāni paṁcāmātyaśatāni | khaṇḍo ’grāmātyo dharmeṇa rājyaṁ kārayati nyāyataś ca vyavahārān paśyati yataḥ sarva eva janakāyas tanmukho ’vasthitaḥ | tena sadṛśāt kulāt kalatram ānītam | sa tayā sārdhaṁ krīḍati <a class='ref msvii' id='msvii4' href='#msvii4'>MSV:3.2 4</a>ramate paricārayati | tasya krīḍato ramamāṇasya paricārayataḥ putro jātaḥ | tasya trīṇi saptakāny ekaviṁśati divasān pūrvavad yāvad gopa iti nāmadheyaṁ vyavasthāpitam | bhūyo ’py asya krīḍato ramamāṇasya paricārayataḥ putro jātaḥ | tasyāpi pūrvavad vistareṇa siṁha iti nāmadheyaṁ vyavasthāpitam | gopaḥ siṁhaś ca kramaśas taruṇau saṁvṛttau | khaṇḍo ’grāmātyaḥ pūrvam eva śūro vikrāntaḥ pañcasu sthāneṣu kṛtāvi yenāmātyānām agraḥ | yadā putrabalī jātas tadā bhūyasyā mātrayā sarvāmātyān abhibhūyāvasthitaḥ | tatas te ’mātyā upahatatejasaḥ parasparaṁ saṁjalpaṁ kṛtvā saṁjātāmarṣā rājñaḥ sakāśaṁ gatāḥ | tato ’vasaraṁ jñātvā rājānam ūcuḥ | deva ko rājā | rājā kathayati | kuto bhavatāṁ vimarṣo ’haṁ rājā ko ’nya iti | te kathayanti | deva khaṇḍo rājā na devaḥ | yadi tasyābhirucitaṁ syād devaṁ rājyāc cyāvayitvā svayam eva paṭṭaṁ baddhā rājyaiśvaryādhipatyaṁ kārayed iti | rājā saṁlakṣayati | sarva ete tenābhibhūtās tena bhedaṁ kurvantīti | yāvad apareṇa samayena rājā amātyagaṇaparivṛtas tiṣṭhati | khaṇḍaś cāgrāmātyo ’rthipratyarthiśatasahasraparivṛto rājakulaṁ praviṣṭaḥ | pūrṇaṁ tad rājakulam avasthitam | yadā tu rājakṛtiṁ kṛtvā niṣkrāntas tadā tad rājakulaṁ śūnyam avasthitam | rājā kathayati | bhavantaḥ sarva evāyaṁ janakāyo niṣkrāmati | amātyair avatāro labdhaḥ | te kathayanti | sākṣātkṛtaṁ devena yato vijñāpayāmaḥ | yadi <a class='ref msvii' id='msvii5' href='#msvii5'>MSV:3.2 5</a>khaṇḍasyābhirucitaṁ syād eva rājyāc cyāvayitvā svayam eva paṭṭaṁ baddhā rājyaiśvaryādhipatyaṁ kārayed iti | kākaśaṅkino hi rājānaḥ | sa saṁlakṣayati | yathaite kathayanti nūnam evam iti | sa tasyāvatāraprekṣī saṁvṛttaḥ | mitrāmitramadhyamā lokāḥ | yāvad aparaiḥ khaṇḍasyārocitam | rājā tavāvatāraprekṣy avatiṣṭhate | kṣamaṁ manyasveti | tasya śaṁkā samutpannā | sa vicārayituṁ pravṛttaḥ | kva gacchāmīti | yadi śrāvastīṁ gāmiṣyāmi rājādhīnā śrāvastī tatrāpy eṣa evādīnavaḥ | evaṁ vārāṇasyāṁ rājagṛhe caṇpāyām ekādhīnatvād eṣa evādīnavaḥ | vaiśālī gaṇādhīnā | yadṛśānām abhipretaṁ tad viṁśatīnāṁ nābhipretam | sarvathā vaiśālīṁ gacchāmīti | tena vaiśālakānāṁ licchavīnāṁ dūtasaṁpreṣaṇaṁ kṛtam | gacchāmy ahaṁ bhavatāṁ bāhucchāyāyāṁ vastum iti | tair ādarajātaiḥ pratisandeśo dattaḥ | iyam eva vaiśālī svāgatam āgaccheti | tataḥ khaṇḍenāgrāmātyena jñātaya āhūya uktāḥ | bhavanto vaiśālīṁ saṁprasthito yeṣāṁ yuṣmākam abhirucitam ihāvasthānaṁ te <a class='ref fol' id='fol240v1' href='#fol240v1'>Folio 240v1</a><a class='ref gbm' id='gbm6.793' href='#gbm6.793'>GBM 6.793</a>’bhitiṣṭhantu yeṣāṁ nābhirucitaṁ te sajjā bhavantu gacchāmaḥ | gopālakāḥ paśupālakāś coktāḥ | yūyaṁ gomahiṣīḥ yena vaiśālīṁ tena khaṭayata | pauruṣeyā uktāḥ | sannāhayata vaiśālīṁ gacchāma iti | tato janakāyam evaṁ prerayitvā rājñaḥ sakāśaṁ gataḥ pādayor nipatya kathayati | deva kiṁcit karaṇīyam asti | udyānaṁ gacchāmy <a class='ref msvii' id='msvii6' href='#msvii6'>MSV:3.2 6</a>avalokito bhaveti | rājā kathayaty evaṁ bhavatu gaccheti | sodyānaśobhāṁ kārayitvā sārādānaṁ śakaṭeṣv āropya upari khādanīyabhojanīyena ācchādya saṁprasthitaḥ | amātyaiḥ śrutam | khaṇḍo niṣpalāyatīti | te tvaritaṁ tvaritaṁ rājñaḥ sakāśaṁ gatvā kathayanti | deva khaṇḍo niṣpalāyatīti | rājā kathayati | bhavanto gacchata nirvartayateti | te caturaṅgaṁ balakāyaṁ sannāhya nirgatāḥ kathayanti | khaṇḍa devo śabdayatīti nivartayasveti | sa kathayati | bhavanto yuṣmākaṁ dīrgharātram ayam āśvāsakaḥ | aho bata khaṇḍaḥ kālaṁ kuryān niṣpalāyeta iti vā iti | sa yuṣmākam alpakṛcchreṇa paripūrṇaḥ | gacchata niṣpalāyaty ayam iti | te rājñaś cittānurakṣayā kāṇḍakāṇḍiṁ kṛtvā nivṛttā rājñaḥ kathayanti | deva niṣpalāyitaḥ khaṇḍo agrāmātya iti | rājā kathayati | na śobhanam iti kṛtvā tūṣṇīm avasthitaḥ | khaṇḍo ’py anupūrveṇa vaiśālīṁ gataḥ |</p>
<p><a class='ref sc' id='sc7' href='#sc7'>SC 7</a>tena khalu samayena vaiśālī tribhiḥ skandhaiḥ prativasati | prathame skandhe sapta kūṭāgārasahasrāṇi suvarṇamayair niryūhair madhyame skandhe caturdaśa rūpyamayair niryūhair adharime skandhe ekaviṁśatis tāmramayair niryūhais teṣu yathāyogaṁ manuṣyāḥ pratvasanti | uttamā madhyamā adhamā | vaiśālyāṁ gaṇena kriyākārā vyavasthāpitāḥ | yā prathame <a class='ref msvii' id='msvii7' href='#msvii7'>MSV:3.2 7</a>skandhe dārikā jāyate sā prathama eva skandhe dīyate na madhyame nādharime | yā madhyame sā prathame skandhe dīyate madhyame vā nādharime | yādharime sā triṣv api skandheṣu dīyate | kanyāyā anirvāhaḥ nānyatra dīyate iti | vaiśālīstrīratnaṁ na kasyacid dīyate | gaṇasāmānyaṁ paribhojyam eva | khaṇḍasya pradhānapuruṣa iti kṛtvā prathame skandhe gṛhaṁ dattam | tatra prativastum ārabdhaḥ |</p>
<p><a class='ref sc' id='sc8' href='#sc8'>SC 8</a>yadā gaṇaḥ saṁnipatati tadāsāv āhūyamāno ’pi na saṁnipatati | sa vaiśālakair ucyate | khaṇḍa kasmāt tvaṁ na saṁnipatasīti | sa kathayati | saṁnipatitād eva ayam ādīnavaḥ prādurbhūto nāhaṁ saṁnipatāmīti | vaiśālakāḥ kathayanti | khaṇḍa saṁnipāte ko ’tra ādīnavo bhaviṣyatīti | sa saṁnipatitum ārabdhaḥ | mataṁ nānuprayacchati | te kathayanti | khaṇḍa matam anuprayaccheti | sa kathayati | matam api nānuprayacchāmi yasmān matād eva me ādīnavāḥ prādurbhūtā iti | te kathayanti | anuprayaccha matam | ko ’trādīnavo bhaviṣyatīti | sa ca nigame saṁnipatati mataṁ cānuprayacchati | pūrvaṁ vaiśālakā licchavayo yasya kasyacil lekham anupreṣayanti sakarkaśam anupreṣayanti | yadā tu khaṇḍo mataṁ dātum ārabdhas tadā sānunayaṁ likhanti | <a class='ref msvii' id='msvii8' href='#msvii8'>MSV:3.2 8</a>yeṣāṁ sānunayo <a class='ref fol' id='fol241r1' href='#fol241r1'>Folio 241r1</a><a class='ref gbm' id='gbm6.794' href='#gbm6.794'>GBM 6.794</a>lekho nīto bhavati | te parasparaṁ saṁjalpaṁ kurvanti | bhavantaḥ ko yogo yena vaiśālako gaṇaḥ pūrvaṁ sakarkaśaṁ likhati idānīṁ tu sānunayam iti | apare kathayanti | asti viśeṣaḥ | videharājasya khaṇḍo nāmāgrāmātya ihāgatas tasya matenānuvyavaharanti yenādhunā sānunayaṁ likhantīti |</p>
<p><a class='ref sc' id='sc9' href='#sc9'>SC 9</a>khaṇḍena gopasya siṁhasya ca niveśanaṁ kṛtam | siṁhasya krīḍato ramamāṇasya paricārayato duhitā jātā | tasyāpi vistareṇa jātimahaṁ kṛtvā celeti nāmadheyaṁ vyavasthāpitam | sā naimittikena dṛṣṭvā vyākṛtā putraṁ janayiṣyati | sa pitaraṁ jīvitād vyaparopya svayam eva paṭṭaṁ baddhvā rājyaṁ kārayiṣyatīti | bhūyo ’sya krīḍato ramamāṇasya paricārayato duhitā jātā | tasya api vistareṇa jātimahaṁ kṛtvopaceleti nāmadheyaṁ vyavasthāpitam | sāpi naimittikena vyākṛtā putraṁ janayiṣyati lakṣaṇasaṁpūrṇam iti | gopo vyāḍo vikrānto vaiśālakānāṁ licchavīnām udyānāni vināśayati | udyānapālair ucyate | vaiśālakā licchavayo vyāḍā vikrāntāḥ | mā teṣām udyānāni vināśayeti | sa nivāryamāṇo ’pi na saṁtiṣṭhate | udyānapālaiḥ khaṇḍasyārocitam | putras te vaiśālakānāṁ licchavīnām udyānāni vināśayati | nivārayainam | licchavayo vyāḍā vikrāntā māsyānarthaṁ kariṣyanti | sa tenāhūyoktaḥ | putra vaiśālakā licchavayo vyāḍā vikrāntā mā teṣām udyānāni vināśaya mā te anarthaṁ kariṣyantīti | sa kathayati | tāta eṣām udyānāni santi asmākaṁ tu na santi | sa kathayti | putra udyānasyārthāya gaṇaṁ <a class='ref msvii' id='msvii9' href='#msvii9'>MSV:3.2 9</a>vijñāpayāmīti | tena gaṇo vijñapto mama putrayor udyānaṁ nāsti |tad arhaṁ mama udyāne prasādaṁ kartum iti | tais tābhyāṁ jīrṇodyānaṁ dattam | tasmin mahāśālavṛkṣaḥ | tatraikena bhagavataḥ pratimā kāritā | dvitīyena vihāraḥ pratiṣṭhāpitaḥ | tathā sthavirair api sūtrānte upanibaddhaṁ buddho bhagavān vaiśālyāṁ viharati gopasiṁhaśālavane iti | gopaḥ akriyāsahasrāṇi karoti | licchavayo ’vadhyāyanti kṣipanti vivācayanti | tataḥ khaṇḍenāhūyoktaḥ | putra gaccha tvam amuka karvaṭaṁ tatra svādhiṣṭhitān karmāntān kāraya | tiṣṭha mā gaṇaprakopo bhaviṣyatīti | sa tatra gatvā svādhiṣṭhitān karmāntān kārayitum ārabdhaḥ | yāvad apareṇa samayena vaiśālyāṁ senāpatiḥ kālagataḥ | taiḥ khaṇḍo ’grāmātyaḥ senāpatye sthāpitaḥ | so ’pi kaṁcit kālaṁ dharmeṇa senāpatyaṁ kārayitvā kālagataḥ | vaiśālako gaṇaḥ saṁnipatitaḥ | kaṁ senāpatiṁ sthāpayāma iti | tatra eke kathayanti | khaṇḍenāgrāmātyena gaṇaḥ paripālitaḥ | tasyaiva putraṁ sthāpayāma iti | apare kathayanti | tasya putro gopo vyāḍo vikrāntaḥ | yady asau senāpatye sthāpyate niyataṁ gaṇasya bhedaṁ kariṣyati yas tu tasya bhrātā siṁhaḥ sa sūrataḥ <a class='ref fol' id='fol241v1' href='#fol241v1'>Folio 241v1</a><a class='ref gbm' id='gbm6.795' href='#gbm6.795'>GBM 6.795</a>sukhasaṁvāsaḥ śaknoti gaṇasya cittam ārāgayitum | yadi gaṇasyābhirucitaṁ taṁ senāpatiṁ sthāpayāma iti | sarveṣām abhirucitam | te saṁbhūya siṁhasya sakāśaṁ gatāḥ | siṁha senāpatitvaṁ pratīccheti | sa kathayati | mama <a class='ref msvii' id='msvii10' href='#msvii10'>MSV:3.2 10</a>jyeṣṭho bhrātā gopas taṁ senāpatiṁ sthāpayateti | te kathayanti | siṁha na yuṣmākaṁ kulakramāgataṁ senāpatyaṁ yo gaṇasyābhirucitaḥ sa senāpatir bhavati | yadi bhavato nābhirucitaṁ vayam anyaṁ senāpatiṁ sthāpayāma iti | sa saṁlakṣayati | yady asmākaṁ gṛhāt senāpatyam anyatra gamiṣyati naitad yuktam | sarvathā pratīcchāmīti | tenādhyavasitam | sa tair mahatā satkāreṇa senāpatye pratiṣṭhāpitaḥ | vaiśālakāḥ pūrvaṁ yasya lekham anupreṣayanti tasya khaṇḍapramukho gaṇa ājñāpayatīti likhanti | yadā siṁhaḥ senāpatiḥ saṁvṛttas tadā siṁhapramukho gaṇa ājñāpayatīti | yāvad apareṇa samayena yasmin karvaṭake gopaḥ svādhiṣṭhitān karmāntān kārayati tadā karvaṭakaṁ lekho gataḥ | gopenodghāṭya vācitaḥ | sa kathayati | bhavantaḥ pūrvaṁ vaiśālako gaṇaḥ khaṇḍapramukho gaṇa ājñāpayatīti likhanti | idānīṁ siṁhapramukho gaṇaḥ ājñāpayatīti likhanti | kim asmākaṁ pitā kālagataḥ | te kathayanti | kālagataḥ | sa saṁjātāmarṣo vaiśālīṁ gatvā kathayati | bhrātaḥ yuktaṁ nāma tava mayi jyeṣṭhatare tiṣṭhati senāpatyaṁ kartum iti | siṁhena tasya yathāvṛttam ārocitam | sa vaiśālakānāṁ licchavīnāṁ saṁjātāmarṣaḥ saṁlakṣayati | mama vaiśālakair asatkāraḥ prayukto gacchāmi rājagṛham iti | tena rajño bimbisārasya dūtapreṣaṇaṁ kṛtam | icchāmi devasya bāhucchāyāyāṁ vastum | tenāsya likhitam | svāgatam | āgaccheti | sa rājagṛhaṁ gataḥ | tato rājñā bimbisāreṇa agrāmātye sthāpitaḥ | yāvad apareṇa samayena rājño bimbisārasyāgramahiṣī kālagatā | sa <a class='ref msvii' id='msvii11' href='#msvii11'>MSV:3.2 11</a>kare kapolaṁ datvā cintāparo vyavasthitaḥ | gopena sa dṛṣṭa uktaś ca | deva kasyārthāya devaḥ kare kapolaṁ datvā cintāparo vyavasthita iti | sa kathayati | agramahiṣī me kālagatā kim iti na cintāparas tiṣṭhāmi | alaṁ deva tyajyatāṁ śokaḥ | asti mama bhrātur duhitṛdvayaṁ rūpayauvanasaṁpannaṁ devārham eva | tatraikā vyākṛtā pitṛmārakaṁ putraṁ janayiṣyatīti dvitīyā tu lakṣaṇasaṁpannam iti | tat katarāṁ devasyārthāya ānayāmi | yā sā vyākṛtā lakṣaṇasaṁpannaṁ putraṁ janayiṣyatīti | tato gopena siṁhasya lekho ’nupreṣitaḥ | rājño bimbisārasyāgramahiṣī kālagatā tvam upacelām iha preṣayāgramahiṣī bhaviṣyatīti | tena tasya pratilekho visarjitaḥ | dūram api param api gatvā tvam evāsmābhiḥ praṣṭavyaḥ | yad bhavatā kṛtaṁ tat paraṁ pramāṇam iti | tvam eva jānīṣe yathā gaṇena kriyākāraḥ kṛto nānyatra kanyā dātavyā ṛte vaiśālakān iti | kiṁ tu tvam āgatyodyāne tiṣṭha aham enām <a class='ref fol' id='fol242r1' href='#fol242r1'>Folio 242r1</a><a class='ref gbm' id='gbm6.796' href='#gbm6.796'>GBM 6.796</a>udyānaṁ niṣkāṣayiṣyāmi | tvaṁ gṛhītvā gamiṣyasīti | tato gopo rājānam avalokya ratham āruhya vaiśālīṁ saṁprasthitaḥ | anupūrveṇa saṁprāptaḥ | udyāne vyavasthitaḥ | tena khalu samayena vaiśālyāṁ dauvārikaḥ kālagato ’manuṣyakeṣūpapannaḥ | tena vaiśālakānāṁ nirdeśitam | aham amanuṣyeṣūpapanno mama yakṣasthānaṁ <a class='ref msvii' id='msvii12' href='#msvii12'>MSV:3.2 12</a>kārayata ghaṇṭāṁ ca grīvāyāṁ pralambayata | yadi kaścid vaiśālakānāṁ pratyarthikaḥ pratyamitra āgamiṣyati ahaṁ tāvad ghaṇṭāśabdaṁ kariṣyāmi yāvad gṛhīto vā niṣpalāyito veti | tair yakṣaḥ pratirūpaṁ kṛtvā ghaṇṭāṁ ca grīvāyāṁ baddhvā nṛtyagītavāditraśabdena balimālyopahāreṇa dvārakoṣṭhake pratiṣṭhāpitaḥ | gopena siṁhasya saṁdiṣṭam | aham udyāne tiṣṭhāmi nirgaccheti | sa vaiśālakaṁ gaṇam avalokya gṛhaṁ gatvā upacelām āha | tvaṁ rājñe bimbisārāya dattā | alaṁkuruṣvety uktā | udyānaṁ nirgaccha | sā alaṁkartum ārabdhā | celayā dṛṣṭā | sā kathayati | kimartham alaṁkaroṣi | ahaṁ dattā | kasmai | rājñe bimbisārāya | sā kathayati | ahaṁ jyeṣṭhatarā tvaṁ kathaṁ dattā | yady evaṁ tvam alaṁkuru | sā cālaṁkaroti | ghaṇṭā ca ravitum ārabdhā | vaiśālako gaṇaḥ kṣubdhaḥ pratyamitro ’smākaṁ vaiśālīṁ praviṣṭa iti | siṁhaḥ saṁtrasta upaceleti kṛtvā celām ādāya laghu laghv nirgataḥ | gopo ’pi saṁtrastaḥ celāṁ rathe āropya saṁprasthitaḥ | vaiśālakair dṛṣṭaḥ | te tena sārdhaṁ saṁgrāmayitum ārabdhāḥ | sa paṁcasu sthāneṣu kṛtāvī tena paṁca licchaviśatāni marmaṇi tāḍitāni | sa kathayati | bhavanto mayā yuṣmākaṁ paṁcaśatāni marmaṇi tāḍitāny avaśiṣṭaṁ jīvitenācchādayāmi nivartateti | te kathayanty ekasatvo ’py asmākaṁ na praghātitaḥ muṁcata sannāham | taiḥ sannāho <a class='ref msvii' id='msvii13' href='#msvii13'>MSV:3.2 13</a>muktaḥ | paṁcaśatāni bhūmau nipatitāni prāṇaiś ca viyuktāni | tatas te puruṣarākṣaso ’yam iti kṛtvā bhītā niṣpalāyitāḥ | vaiśālīm āgatya saṁjalpaṁ kartum ārabdhāḥ | etad vairam asmābhir bhavanto bimbisāraputrāṇāṁ niryātayitavyam | patralekhyaṁ kṛtvā peḍāyāṁ prakṣipya jatumudrātāpaṁ kṛtvā sthāpayateti | tais tathā kṛtvā sthāpitaṁ | gopo ’py anupūrveṇa rājagṛham anuprāptaḥ kathayati | upacele avatareti | sā kathayati | tāta nāham upacelā | celāhaṁ | kiṁ tvayā mama nārocitam | sā tūṣṇīm avasthitā | tato ’sau duḥkhī durmanā rājñaḥ sakāśaṁ gataḥ | rājñā dṛṣṭa uktaś ca | svāgataṁ gopa | āgato ’si | āgato ’smi deva | ānītā upacelā | deva ānītā na ānītā ca | kiṁ kathayasi | upaceleti kṛtvā celā ānītā | ānīyatāṁ paśyāmaḥ | sā praveśitā | rājñā dṛṣṭā | atīva rūpayauvanasaṁpannā hārī strīviṣaye | sahadarśanād eva rājā ākṣiptaḥ kathayati | bhavanto yo hi putraḥ pitaraṁ ghātayati sa rājyahetoḥ | yadi me putro bhaviṣyati tasya jātasyaivāhaṁ paṭṭabandhaṁ kariṣyāmīti | tatas tena mahatā śrīsamudayena pariṇītā | videhaviṣayād ānītā vaidehīti <a class='ref fol' id='fol242v1' href='#fol242v1'>Folio 242v1</a><a class='ref gbm' id='gbm6.797' href='#gbm6.797'>GBM 6.797</a>saṁjñā saṁvṛttā | sa tayā sārdhaṁ krīḍati ramate paricārayati | yāvad apareṇa samayena rājā bimbisāro mṛgayā nirgataḥ | anyatamasmiṁś cāśramapade ṛṣiḥ paṁcābhijñaḥ prativasati | yāvan mṛgaḥ śaraparamparayā saṁtrāsitas tasya ṛṣer <a class='ref msvii' id='msvii14' href='#msvii14'>MSV:3.2 14</a>āśramapadān nirgato rājñā śareṇa marmaṇi tāḍitaḥ | tato ’sau ṛṣiḥ kruddhaḥ kathayati | kalirāja mama caṇḍamṛgo ’py āśramapadaṁ pariharati | tvayā tu śaraṇopagato mṛgaḥ praghātita iti | sa ca rājaivam ṛṣiṇā paribhāṣyate | balakāyaś cāgataḥ kathayati | deva ko ’yaṁ paribhāṣate | rājā kathayati | ahaṁ bhavantaḥ | yo rājānaṁ paribhāṣate tasya ko daṇḍo deva | tasya badho daṇḍaḥ | yady evaṁ parityakto me ayam ṛṣiḥ | sa praghātitum ārabdhaḥ | sa praghātyamāno mithyā praṇidhānaṁ karoti | yad aham anena kalirājena adūṣaṇam akāri badhyaḥ | utsṛṣṭas tatropapadyeyaṁ yatrainaṁ jīvitād vyaparopayeyam | punaḥ saṁlakṣayati | rājāna ete suguptāḥ sugopitāḥ | yady aham anyatropapattiṁ grahiṣyāmīti kadācit pratyayaṁ nārāgayiṣyāmi | sarvathā anena me praṇidhānena asyaivāgramahiṣyāḥ kukṣāv upapattiḥ syād iti | sa mithyā praṇidhānaṁ kṛtvā celāyāḥ kukṣāv upapannaḥ | yam eva divasaṁ pratisandhir gṛhītas tam eva divasaṁ rudhiravarṣaṁ patitam | celāyāś ca dohadaḥ samutpannaḥ | aho batāhaṁ devasya pṛṣṭhamāṁsāny utpāṭyotpāṭya bhakṣayeyam iti | eṣa ca vṛttānto rājñe niveditaḥ | rājñā naimittikā āhūya pṛṣṭāḥ | te ūcuḥ | deva yo ’yaṁ satvo devyāḥ kukṣim avakrāntas tasyāyam anubhāva iti | <a class='ref msvii' id='msvii15' href='#msvii15'>MSV:3.2 15</a>rājā cintāparo vyavasthitaḥ | katham asyā dohadaḥ prativinodyata iti | aparaiḥ kuśalajātīyaiḥ samākhyātam | deva tūlikāyāṁ māṁsapūrṇāṁ prāvṛtiṁ devyā ātmānam upanaya iti | tato rājñā māṁsapūrṇayā tūlikayā ātmānaṁ veṣṭayitvā celāyā upanāmitam | tayā pṛṣṭhamāṁsam iti kṛtvā bhakṣitam | tatas tasyā yo dohadaḥ sa prativigataḥ | bhūyo ’py asyā dohadaḥ utpannaḥ | aho batāhaṁ devasya rudhiraṁ pibeyam iti | etad api rājñe niveditam | tato rājñā paṁceṅkhikāḥ śirā mocayitvā rudhiraṁ pāyitā | so ’py asyā dohadaḥ prativigataḥ | yāvat paripūrṇair navabhir māsaiḥ prasūtā | dārako jāto ’bhirūpo darśanīyaḥ prāsādikaḥ | yasminn api divase jātas tasminn api rudhiravarṣaṁ patitam | bhūyo rājñā naimittikā āhūya pṛṣṭās te kathayanti | deva yathā śāstre dṛśyate niyatam ayaṁ dārakaḥ pitaraṁ jīvitād vyaparopya svayam eva paṭṭaṁ baddhvā rājyaṁ kārayiṣyatīti | rājā saṁlakṣayati | sarvathā rājyārtham ayaṁ māṁ jīvitād vyaparopayati | tad asmai svayam eva rājyaṁ dāsyāmi | kimarthaṁ māṁ jīvitād vyaparopayiṣyatīti |</p>
<p><a class='ref sc' id='sc10' href='#sc10'>SC 10</a>tena khalu samayena vaiśālyāṁ mahānāmo licchaviḥ prativasati | tasyodyāne āmravanam | tasminn apy akasmād eva kadalīskandho <a class='ref msvii' id='msvii16' href='#msvii16'>MSV:3.2 16</a>jātaḥ | ārāmikeṇa ca dṛṣṭaḥ | tatsamanantaram eva puṣpitaḥ | <a class='ref fol' id='fol243r1' href='#fol243r1'>Folio 243r1</a><a class='ref gbm' id='gbm6.798' href='#gbm6.798'>GBM 6.798</a>tena vismayajātena mahānāmāya niveditam | tena naimittikā āhūya pṛṣṭāḥ | te kathayanti | deva pratipālyatām | saptame divase sphuṭiṣyati | tanmadhyād dārikā bhaviṣyati | śrutvā mahānāmo gṛhapatir bhūyasyā mātrayā vismayam āpannas tasmiṁś codyāne ārakṣakān puruṣān samantataḥ sthāpayitvā divasān gaṇayitum ārabdhaḥ | yāvat saptame divase tasminn udyāne apagatapāṣāṇaśarkarakaṭhallaṁ vyavasthāpite candanavāripariṣikte surabhidhūpaghaṇṭikopanibaddhe āmuktapaṭṭadāmakalāpe puṣpāvakīrṇe anekagītavāditraninādite suhṛtsaṁbandhibāndhavajanaparivṛto mahatā śrīsamudayena antaḥpurasahito nirgatas tasya tasmiṁś codyāne krīḍato ramamāṇasya paricārayataḥ kadalīstambhaḥ sphuṭitaḥ | dārikā jātābhirūpā darśanīyā prāsādikā sarvāṅgapratyaṅgopetā | tato mahānāmasyāgramahiṣyāḥ saṁnyastaḥ | sā kathayati | devāsya nāmadheyaṁ vyavasthāpyate | mahānāmaḥ kathayati | iyaṁ dārikāmravanāl labdhā | bhavatv asyāmarapālī nāmeti | yāvan mahānāmo gṛhapatir udyānāt svagṛhaṁ gata āmrapālī dārikā unnīyate caryate pūrvavad yāvan mahatī saṁvṛttā | tasyā varā āgacchanti krauñcāḥ śākyāś cānye nānādeśanivāsino rājaputrāḥ | amātyaputrāḥ | dhaninaḥ | śreṣṭhinaḥ | sārthavāhāḥ | mahānāmo gṛhapatiḥ <a class='ref msvii' id='msvii17' href='#msvii17'>MSV:3.2 17</a>saṁlakṣayati | yasyaiva na dāsyāmi tasyaiva dviḍ bhaviṣyāmi | api tu gaṇena kriyākāraḥ kṛtaḥ | gaṇaṁ tāvad avalokayiṣyāmīti | tena vaiśālako gaṇaḥ saṁnipātitaḥ | śṛṇvantu bhavanto brāhmaṇā gṛhapatayo mamodyāne dārikā utpannā | sā mayā āpāyitā poṣitā saṁvardhitā | tām ahaṁ svakulavaṁśapratirūpakasya kasyacid bhāryārtham anuprayacchāmi | gaṇa avalokito bhavatv iti | te kathayanti | gṛhapate gaṇena pūrvam eva kriyākāraḥ kṛtaḥ kanyā anirvāhā strīratnaṁ gaṇabhogyam iti | tadānīyatāṁ tāvad asau | dārikāṁ paśyāmaḥ kīdṛśīti | sā tena gaṇamadhyaṁ nītā | tāṁ rūpayauvanasaṁpannāṁ dṛṣṭā sarva eva gaṇo vismayotphulladṛṣṭiḥ samantato nirīkṣitum ārabdhaḥ katayati ca | gṛhapate strīratnam etad gaṇabhogyaṁ na kasyacid deyam iti | tato mahānāmo gṛhapatir durmanāḥ svagṛhaṁ gataḥ | sa kare kapolaṁ datvā cintāparo vyavasthitaḥ | āmrapālyā dṛṣṭaḥ pṛṣṭaś ca | tāta kim asi cintāparaḥ | putri tvaṁ strīratnam iti kṛtvā gaṇabhogyā saṁvṛttā | mama manoratho na paripūrṇaḥ | tāta kiṁ tvaṁ parādhīnaḥ | putri gaṇena pūrvam eva kriyākāraḥ kṛtaḥ strīratnaṁ gaṇabhogyam iti | tvaṁ ca strīratnam ato ’ham anīśvara iti | sā kathayati | samayo ’haṁ gaṇabhogyā bhavāmi yadi me gaṇaḥ <a class='ref msvii' id='msvii18' href='#msvii18'>MSV:3.2 18</a>paṁca varān anuprayacchati | prathame skandhe gṛhaṁ dadāti | ekasmin praviṣṭe dvitīyo na praviśati | yaś ca praviśati sa paṁcakārṣāpaṇaśatāny <a class='ref fol' id='fol243v1' href='#fol243v1'>Folio 243v1</a><a class='ref gbm' id='gbm6.799' href='#gbm6.799'>GBM 6.799</a>ādāya | yadā gṛhavicayo bhavati tadā mama gṛhaṁ saptame divase pratyavekṣyate | niṣkāsaḥ praveśaś ca madgṛhaṁ pravekṣyatāṁ na vicāryata iti | mahānāmena gaṇasyāmrapālīsandeśo niveditaḥ | gaṇaḥ kathayaty evaṁ bhavatu | yat kathayati prathame skandhe gṛham iti | strīratnam asāv arhaty eva prathame skandhe gṛham | yat kathayaty ekasmin praviṣṭe dvitīyena na praveṣṭavyam iti | etad api yuktam | pratikruṣṭam etad vairāṇāṁ yaduta strīvairam | yady ekasmin praviṣṭe dvitīyaḥ praviśati niyatam anyonyavipraghātiko bhaviṣyati | yat kathayati yaḥ praviśati tena paṁcakārṣāpaṇaśatāny ādāya praveṣṭavyam iti | etad api yuktam | avaśyaṁ tasyā vastrālaṁkāreṇa prayojanam | yat kathayati saptame divase gṛhavicayaḥ kartavya ity etad api yuktam | pūrvaṁ vā kriyeta paścād vā ko ’tra virodhaḥ | yat kathayati niṣkāsaḥ praveśo <span class='supplied'>vā</span> manuṣyāṇāṁ na vicāraṇīya ity etad api yuktam | veśyāsau | yadi puruṣāṇāṁ niṣkāsaḥ praveśo <span class='supplied'>vā</span> vicāryate kas tasyā gṛhaṁ pravekṣyati | tato gaṇena tasyāḥ paṁca varā dattāḥ | gaṇabhogyā saṁvṛttā | vaiśālakā licchavayas tasyā gṛhaṁ praveṣṭum ārabdhāḥ paricārayitum | <a class='ref msvii' id='msvii19' href='#msvii19'>MSV:3.2 19</a>tatra keṣāṁcid uttaptaviṭatvāt sahadarśanād eva rāgo vigacchati | keṣāṁcit sparśanād eva | kaścit tayā puruṣakāryaṁ karoti | sā saṁlakṣayati | apumāṁsa ete | upāyasaṁvidhānaṁ kartavyam iti | tayā nānādeśanivāsinaś citrakarā āhūya uktāḥ | bhavanto yena yādṛśo rājā vā rājamātro vā dhanī vā śreṣṭhī vā vaṇig vā sārthavāho vā dṛṣṭaḥ sa tat tādṛśaṁ bhittau likhatv iti | tair yathā dṛṣṭā likhitāḥ | tata āmrapālī nānālaṁkāravibhūṣitā citrakarma pratyavekṣate pṛcchati ca | ayaṁ bhavantaḥ kataraḥ | ayaṁ rājā pradyotaḥ | ayam aparaḥ kaḥ | rājā prasenajit kośalaḥ | ayam aparaḥ kaḥ | udayano vatsarājaḥ | ayam aparaḥ kaḥ | rājā māgadhaḥ śreṇyo bimbisāraḥ | evaṁ sarve tayā pṛṣṭās tair api sarvaiḥ samākhyātāḥ | tatas tasyā sarvān pratyavekṣya bimbisāre dṛṣṭir nipātitā | sā saṁlakṣayati | yādṛśo ’sya puruṣasyārohapariṇāhaḥ śakṣyaty eṣa mayā sārdhaṁ paricārayitum iti | yāvad apareṇa samayena rājā māgadhaḥ śreṇyo bimbisāra upari prāsādatalagato ’mātyagaṇaparivṛtaḥ satkathayā tiṣṭhati | bhavantaḥ kena kīdṛśī veśyā dṛṣṭā | gopaḥ kathayati | deva tiṣṭhantu tāvad anyāḥ | vaiśālyām āmrapālī nāma veśyā atīva rūpayauvanasaṁpannā catuḥṣaṣṭikalābhijñā devasyaivopabhogyā | sa kathayati | gopaḥ yady evaṁ gacchāmo vaiśālīṁ tayā sārdhaṁ paricārayāmaḥ | <a class='ref msvii' id='msvii20' href='#msvii20'>MSV:3.2 20</a>sa kathayati | devasya vaiśālakā licchavayo dīrgharātraṁ bādhakāḥ pratyarthinaḥ pratyamitrāḥ | mā te anarthaṁ kariṣyanti | rājā kathayati | bhavati khalu puruṣāṇāṁ puruṣasāhasam | gacchāmaḥ | sa kathayati | yadi devasyāvaśyanirbandho gacchāmaḥ | sa ratham abhiruhya gopena sārdhaṁ vaiśālīṁ saṁprasthito ’nupūrveṇa vaiśālīṁ gataḥ | gopa udyāne sthitaḥ | rājā āmrapālyā gṛhaṁ praviṣṭaḥ | yāvad ghaṇṭā <a class='ref fol' id='fol244r1' href='#fol244r1'>Folio 244r1</a><a class='ref gbm' id='gbm6.800' href='#gbm6.800'>GBM 6.800</a>raṭitum ārabdhā | vaiśālakā kṣubdhāḥ | bhavantaḥ ko ’py asmākam amitrakaḥ praviṣṭaḥ | ghaṇṭā raṭatīti | uccaśabdo mahāśabdo jātaḥ | rājā bimbisāra āmrapālīṁ pṛcchati | bhadre kim etat | deva gṛhavicayaḥ kriyate | kasyārthāya | devasya pratipattavyam | kiṁ niṣpalāye | deva mā kāhalo bhava | saptame divase mama gṛhavicaya āpadyate | saptāhaṁ tāvat krīḍa ramasva paricāraya saptāhasyātyayāt kālajñā bhaviṣyāmīti | sa tayā sārdhaṁ krīḍati ramate paricārayati yāvad āmrapālī āpannasatvā saṁvṛttā | tadā bimbisārāya niveditam | deva āpannasatvāsmi saṁvṛtteti | tena tasyā viralī aṅgulimudrā ca dattā | uktā ca | yadi dārikā bhavati tavaiva | atha dārakaḥ | etāṁ viralīṁ prāvṛtya <a class='ref msvii' id='msvii21' href='#msvii21'>MSV:3.2 21</a>aṅgulimudrāṁ ca grīvāyāṁ baddhvā matsakāśaṁ preṣayasi | <span class='supplied'>sa</span> nirgatya gopena sārdhaṁ ratham abhiruhya saṁprasthitaḥ | ghaṇṭā tūṣṇīm avasthitā | te kathayanti | bhavanto ’mitrako nirgataḥ samanveṣayāma iti | paṁca licchaviśatāni baddhagodhāṅgulitrāṇāni rājño bimbisārasya pṛṣṭhataḥ samanubaddhāni | gopena dṛṣṭāni | sa kathayati | deva vaiśālikā licchavaya āgatāḥ | kim ebhiḥ sārdhaṁ devo yudhyate | āhosvid rathaṁ vāhayasīti | sa kathayati | ahaṁ śrāntako rathaṁ vāhayāmi | tvam eva ebhiḥ sārdhaṁ yudhyasveti | sa taiḥ sārdhaṁ yoddhum ārabdhaḥ | vaiśālakaiḥ pratyabhijñātaḥ | te kathayanti | bhavantaḥ sa evāyaṁ puruṣarākṣaso nivartāmaha iti | te pratinivṛttā vaiśālīṁ gatāḥ saṁnipatya punaḥ kriyākāraṁ kṛtāḥ | bhavanta etad api vairam asmābhir bimbisāraputrāṇāṁ niryātayitavyam iti |</p>
<p><a class='ref sc' id='sc11' href='#sc11'>SC 11</a>yāvan navānāṁ māsānām atyayād āmrapālī prasūtā | dārako jātaḥ | abhirūpo darśanīyaḥ prāsādiko yāvad unnītaś carito mahān saṁvṛttaḥ | sa vaiśālakair licchavidārakaiḥ sārdhaṁ krīḍaṁs tair apriyam uktaḥ | bhavanto ’sya dāsīputrasya kaḥ pitā | anekaśatasahasranirjāto ’yam iti | sa prarudan mātuḥ sakāśam upasaṁkrāntas tayocyate | putra kimarthaṁ rodiṣīti | tena sarvaṁ vistareṇa samākhyātam | sā kathayati | putra yadi bhūyaḥ pṛcchanti vaktyavyās tādṛśo mama pitā yo yuṣmākam ekasyāpi nāstīti | yadi kathayanti | katara iti | vaktavyā rājā bimbisāra <a class='ref msvii' id='msvii22' href='#msvii22'>MSV:3.2 22</a>iti | yāvat sa tair sārdhaṁ bhūyaḥ krīḍitum ārabdhaḥ sa tais tathaivoktaḥ | sa kathayati | tādṛśo me pitā yo yuṣmākam ekasyāpi nāstīti | kataraḥ | rājā bimbisāraḥ | te bhūyasyā mātrayā tāḍayitum ārabdhāḥ | bhavanto yo ’smākaṁ śatruḥ so ’sya piteti | tena rudatā yathāvṛttaṁ mātur ākhyātam | sā saṁlakṣayati | vaiśālakā licchavayo vyāḍā vikrāntāḥ | sthānam etad vidyate <a class='ref fol' id='fol244v1' href='#fol244v1'>Folio 244v1</a><a class='ref gbm' id='gbm6.801' href='#gbm6.801'>GBM 6.801</a>yad enaṁ pratighātayiṣyanti | sā caivaṁ cintāparā | saṁbahulāś ca vaṇijaḥ paṇyam ādāya rājagṛhaṁ saṁprasthitāḥ | tayā ta upalabdhā uktāś ca anenāṅgulimudreṇa bhāṇḍaṁ mudrayitvā gacchata | aśulkā gamiṣyatha | etaṁ ca dārakaṁ rājagṛhaṁ nayata | etad aṅgulimudrakaṁ grīvāyāṁ baddhā rājakuladvāre sthāpayiṣyatha | taiḥ pratijñātam | evaṁ bhavatv iti | putro ’pi muktāhāraṁ datvābhihitaḥ | putra tvayā rājño ’rthādhikaraṇe niṣaṇṇasya muktāhāraṁ pādayoḥ sthāpayitvābhiruhyotsaṅge niṣattavyam | yadi kaścit kathayati nāyaṁ dārako bibhetīti | sa vaktavyaḥ | asti kaścit putraḥ pitur bibhetīti | sa vaṇigbhiḥ sārdham anupūrveṇa rājagṛhaṁ gataḥ | taiḥ snapayitvāṅgulimudrakeṇālaṁkṛtya rājadvāre sthāpitaḥ | sa yena rājā tenopasaṁkrāntaḥ | upasaṁkramya muktāhāraṁ pādayoḥ sthāpayitvotsaṅgam abhiniṣaṇṇaḥ | rājā kathayati | bhavanto nāyaṁ dārako bibhetīti | sa kathayati | tāta asti kaścit putraḥ pitur bibhetīti | tato rājñābhayaśabdena samudācarita iti | abhayo rājakumāro ’bhayo rājakumāra iti saṁjñā saṁvṛttā |</p>
<p><a class='ref sc' id='sc12' href='#sc12'>SC 12</a><a class='ref msvii' id='msvii23' href='#msvii23'>MSV:3.2 23</a>rājā bimbisāro ’tīva paradārābhirataḥ | upaiti hastiskandhābhirūḍho nagare rathyāḥ | ālolekṣaṇo ’nvāhiṇḍate | tena khalu samayena rājagṛhe ’nyataraḥ śreṣṭhī āḍhyo mahādhano mahabhogī | tena sadṛśāt kulāt kalatram ānītam | pūrvavat paricārayati | so ’pareṇa samayena patnīm āmantrayate | bhadre gacchāmi paṇyam ādāya deśāntaram iti | sā kathayaty āryaputra evaṁ kuruṣveti | sa paṇyam ādāya deśāntaraṁ gataḥ | sopasṛṣṭāmbaravasanā kleśair bādhitum ārabdhā | rājā bimbisāro hastiskandhābhirūḍhas tasyā gṛhasamīpena gacchati | tayā ca vātāyanasthayā rājñaḥ sragdāmaṁ kṣiptam | tato rājñā dṛṣṭā uktā ca | āgaccheti | sā kathayati | deva jihremi | tvam eva praviśeti | tato rājā praviṣṭaḥ | sa tayā sārdhaṁ paricārayati | sā tasmin samaye kalyāṇī ṛtumatī āpannasatvā saṁvṛttā | taya rājñe niveditam | deva āpannasatvāsmi saṁvṛttā | tato rājñā tasyāpi aṅgulimudrakañcitrā ca viralī dattā | uktā ca | yadi tāvad dārako bhavati | etāṁ viralikāṁ prāvṛtya aṅgulimudrakaṁ ca grīvāyāṁ baddhvā mama preṣayiṣyasi | atha dārikā tavaivety uktā | rājā prakrāntaḥ | yāvad asau sārthavāhaḥ saṁpannārthe rājagṛhasamīpam āgataḥ | tena patnyādi saṁdiṣṭaṁ bhadre prāmodyam utpādaya | svastitaḥ saṁpannārtho ’ham āgataḥ | kiyat tamair divasair <a class='ref msvii' id='msvii24' href='#msvii24'>MSV:3.2 24</a>āgata eveti | sā śrutvā kathitā | mayā evaṁ <a class='ref fol' id='fol245r1' href='#fol245r1'>Folio 245r1</a><a class='ref gbm' id='gbm6.802' href='#gbm6.802'>GBM 6.802</a>rūpam akṛtyaṁ kṛtaṁ sa cāgataḥ | katham atra pratipattavyam iti | tayā eṣa vṛttānto rājñe niveditaḥ | tato rājñā pratideśo dattaḥ | nirviśaṁkā tiṣṭha | ahaṁ tathā kariṣye yathā na śīghram āgamiṣyatīti | rājñā tasya dūto ’nupreṣitaḥ | sārthavāha mamāmukenāmukena ca ratnena prayojanam | tena vinā tvayā iha na praveṣṭavyam iti | sa teṣāṁ ratnānām arthāya dūrataraṁ praviṣṭaḥ | sāpi navānāṁ māsānām atyayāt prasūtā | dārako jātaḥ | abhirūpo jātaḥ prāsādikaḥ | aśikṣitapaṇḍito mātṛgrāmaḥ | tayā peḍāyāṁ prakṣipya ghṛtasya madhunaś cāpyaṁ pūrayitvā aṁgulimudrakaṁ grīvāyāṁ baddhvā viralikayā pracchādya preṣyadārikā abhihitā | gaccha tvam etāṁ peḍāṁ rājakuladvāraṁ nītvā maṇḍalakaṁ kṛtvā pradīpaṁ prajvālya ekānte tiṣṭha yāvat kenacid gṛhīta iti | tayā yathākṛtaṁ yāvad rājā upari prāsādatalagato abhayena rājakumāreṇa sārdhaṁ tiṣṭhati | tena rājakuladvāre pradīpo dṛṣṭaḥ | tataḥ pauruṣeyāṇām ājñā dattā | paśyata bhavantaḥ kim eṣa rājakuladvāre pradīpo jvalatīti | tair dṛṣṭvā niveditam | deva peḍā tiṣṭhatīti | sa kathayaty ānaya iti | abhayena ca rājakumāreṇābhihitam | deva yad atra peḍāyāṁ tan mama dātum arhasīti | rājñā pratyabhijñāta evam astv iti | yāvad rājñā peḍā upanāmitā | rājā kathayaty udghāṭayata | udghāṭitā yāvad dārakaḥ | rājā kathayati |<a class='ref msvii' id='msvii25' href='#msvii25'>MSV:3.2 25</a>kim ayaṁ jīvaty āhosvin mṛta iti | taiḥ samākhyātaṁ jīvatīti | tato rājñā aṁgulimudrakaṁ viralikāṁ ca pratyabhijñāya abhayāya sa rājakumārāya dattaḥ | sa tenāpāyitaḥ poṣitaḥ saṁvardhitaḥ | rājñā jīvakavādena samudācarito ’bhayena ca rājakumāreṇa bhṛta iti jīvakaḥ kumārabhṛto jīvakaḥ kumārabhṛta iti saṁjñā saṁvṛttā | yāvad apareṇa samayena jīvakaḥ kumārabhṛto mahān saṁvṛttaḥ | so ’bhayena sārdhaṁ saṁgaṇikayā tiṣṭhati | ajātaśatruḥ kumāro ’jñāta eva rājatve vyākṛtaḥ | vayam api kiṁcic chilpaṁ śikṣāmahe yad asmākam uttarakālaṁ jīvikā bhaviṣyatīti | tau caivaṁ mantrayitau | rathakāraś ca śuklavāsāḥ śuklavāsobhiḥ puruṣaiḥ parivṛto rājakulaṁ praviśati | so ’bhayena rājakumāreṇa dṛṣṭas tenānye ca rājapuruṣāḥ pṛṣṭāḥ ka eṣa iti | te ca kathayanti rathakāraḥ | kim eṣa labhate | vṛttim | <span class='supplied'>sa</span> saṁlakṣayati | aham api rathakāratvaṁ śikṣe | devam avalokayāmīti | sa rājñaḥ sakāśam upasaṁkramya kathayati | deva aham api rathakāratvaṁ śikṣe iti | rājā kathayati | putra kiṁ tavaiṣā jīvikā bhaviṣyatīti | tāta rājaputreṇa sarvaśilpāni śikṣitavyāni | putra yady evaṁ śikṣasva | <a class='ref fol' id='fol245v1' href='#fol245v1'>Folio 245v1</a><a class='ref gbm' id='gbm6.803' href='#gbm6.803'>GBM 6.803</a>rathakāratvaṁ sa śikṣayitum ārabdhaḥ | jīvakenāpi vaidyo dṛṣṭaḥ śuklavāsāḥ śuklavāsobhiḥ puruṣaiḥ parivṛto rājakulaṁ praviśan | tenāpare ca pṛṣṭāḥ ka eṣa iti | taiḥ samākhyātam | vaidyaḥ | kim ayaṁ karoti | cikitsām | yady āturo jīvaty abhisāraṁ labhate | <a class='ref msvii' id='msvii26' href='#msvii26'>MSV:3.2 26</a>atha preto na mārgyo na pṛcchyaḥ | sa saṁlakṣayati | vaidyakaṁ śikṣeya iti | sa pituḥ sakāśam upasaṁkramya kathayati | deva anujānīhi vaidyakam śikṣe iti | rājaputras tvaṁ kiṁ vaidyakatvena karoṣi | deva rājaputreṇa sarvaśilpāni śikṣitavyāni | putra yady evaṁ śikṣasva | sa vaidyakaṁ śikṣayitum ārabdhaḥ | tena vaidyakaṁ śikṣitam | sa kapālīmocanīṁ tu vidyāṁ na jānāti | tena śrutaṁ takṣaśilāyām ātreyo nāma vaidyarājaḥ | sa kapālamocanīṁ vidyāṁ jānīte iti | sa rājñaḥ sakāśam upasaṁkramya kathayati | deva gacchāmi takṣaśilām | kimartham | tatrātreyo nāma vaidyarājaḥ | sa kapālamocanīṁ vidyāṁ jānīte | tāṁ grahīṣyāmi | putra kiṁ nu tavaiṣā jīvikā | deva vaidyako ’thavā na śikṣitavyaḥ | athavā śikṣitaḥ kartavyaḥ | putra yady evaṁ gaccha | tena rājñe puṣkarasāriṇe saṁdiṣṭam | eṣa mama putro vaidyakaṁ śikṣitum ātreyasya sakāśaṁ gacchaty asya sarvayogodvahanaṁ kartavyam iti | so ’nupūrveṇa takṣaśilām anuprāptaḥ | puṣkarasāriṇā ca lekhaṁ vācayitvā ātreyasya samarpitaḥ | eṣa rājaputras tvatsakāśam upetyāgato vaidyakam enaṁ śikṣayasveti | ātreyas tasyopadeśaṁ karoti | so ’lpataram upadiśati jīvakaḥ saviśeṣaṁ gṛhṇāty ācarati | ātreyasya yadā glānāvalokako gacchati tadā ekam ādāya gacchati | so ’pareṇa samayena jīvakam <a class='ref msvii' id='msvii27' href='#msvii27'>MSV:3.2 27</a>ādāya gataḥ | tenāturasya bhaiṣajyaṁ vyupadiṣṭam | idaṁ cedaṁ dāsyatha | ity uktvā niṣkrāntaḥ | jīvakaḥ saṁlakṣayati | kṣīṇo ’yam upādhyāyaḥ | yady eṣa etad bhaiṣajyam upayuṁkte adyaiva kālaṁ karoti | na śobhanam upādhyāyena vyupadiṣṭam | upāyasaṁvidhānaṁ kartavyam iti | sa ātreyeṇa sārdhaṁ niṣkramya punaḥ praviṣṭaḥ | kathayati | upādhyāya evam āha | yan mayā bhaiṣajyaṁ vyupadiṣṭaṁ tan na deyam idaṁ cedaṁ ca deyam iti | tais tathaiva kṛtam | svasthībhūtaḥ | yāvad aparasmin divase punar apy ātreyasya sakāśaṁ gataḥ | pṛcchati kā vārtā | svasthībhūtaḥ | evaṁ punar apy etad eva deyam | tat kiṁ yat pūrvam ādiṣṭam āhosvit paścāt | kiṁ mayā pūrvam ādiṣṭaṁ kiṁ vā paścāt | taiḥ samākhyātam idaṁ tvayā sākṣād vyupadiṣṭaṁ idaṁ jīvakena saṁdiṣṭam iti | sa saṁlakṣayati | ham jīvakaḥ prājña iti viditvā kathayati yad jīvakena vyupadiṣṭaṁ tad dātavyam iti | jīvakasyāntike anunaya utpannaḥ | sa yatra gacchati tatra jīvakam ādāya | te ’nye māṇavakāḥ kathayanty upādhyāya tvam asya rājaputra iti kṛtvā yatnato <a class='ref fol' id='fol246r1' href='#fol246r1'>Folio 246r1</a><a class='ref gbm' id='gbm6.804' href='#gbm6.804'>GBM 6.804</a>vyupadeśaṁ karoṣy asmākaṁ na karoṣīti | sa kathayati | jīvakaḥ prājñaḥ | alpaṁ vyupadiśāmi yat svaśaktyā vibhajati | yūyaṁ tu na tatheti | tena kathayanti upādhyāya kathaṁ jñāyate | yady evāhaṁ bhavatāṁ pratyakṣīkaromi | tena te māṇavakāḥ sarve vīthīṁ preṣitās tvayāmukasya dravyasya mūlyaṁ praṣṭavyaṁ tvayāmukasyeti | jīvako ’pi <a class='ref msvii' id='msvii28' href='#msvii28'>MSV:3.2 28</a>saṁdiṣṭas tvayāpy amukasyeti | tair māṇavakair yathāsaṁdiṣṭam evānuṣṭhitam | jīvako yathāsaṁdiṣṭaṁ kṛtvā saṁlakṣayati | yady upādhyāyo ’nyasya dravyasya mūlyaṁ prakṣyati kiṁ mayā vaktavyam | sarvathā sarvadravyāṇāṁ mūlyaṁ pṛcchāmīti | te sarve upādhyāyasakāśam āgatya yathāsaṁdiṣṭaṁ niveditavantaḥ | ātreyo ’saṁdiṣṭasya dravyasya mūlyaṁ praṣṭum ārabdhaḥ | māṇavaka amukasya dravyasya kiṁ mūlyam iti | sa kathayati | na jāne | apare pṛṣṭāḥ | kathayanti na jānīmaha iti | jīvakaḥ pṛṣṭaḥ | tena sarvadravyāṇāṁ mūlyaṁ samākhyātam | ātreyaḥ kathayati | māṇavakāḥ śrutaṁ vaḥ | śrutam | ity artham ahaṁ kathayāmīti jīvakaḥ prājño ’ham alpaṁ vyapadiśāmy ayaṁ svaśaktyā vibhajatīti | bhūyo ’pi pratyakṣīkariṣyāmi | te tenoktā gacchata saralakaṁ parvatam abhaiṣajyam ānayateti | te gatās teṣāṁ yad yad abhaiṣajyam abhirucitaṁ tat tena gṛhītam | jīvakaḥ saṁlakṣayati | nāsti kiṁcid abhaiṣajyam iti | tena śaramūlaṁ pāṣāṇavartikā ca gṛhītā | yāvajjīvakenārdhapathe gopāṁganā dṛṣṭā dadhighaṭakiṭālapiṇḍaṁ cādāyātreyasakāśaṁ saṁprasthitātīvākṣirogārtā | sā tena pṛṣṭā | kva gacchasīti | tayā samākhyātam | tena tasyās tasminn eva sthāne saṁnihitabhaiṣajyaṁ vyupadiṣṭam | tayā kṛtam | sadyaḥ svasthībhūtā sābhiprasannā kathayati | ayaṁ te dadhighaṭaḥ kiṭālapiṇḍakaś ceti | tena kiṭālapiṇḍako gṛhīto dadhighaṭas tu tayā eva dattaḥ | sa <a class='ref msvii' id='msvii29' href='#msvii29'>MSV:3.2 29</a>kiṭālapiṇḍam ādāya saṁprasthitaḥ | yāvat tair māṇavakair antarmārge hastipadaṁ dṛṣṭam | te taṁ nirīkṣitum ārabdhāḥ | jīvakaś cāgataḥ kathayati | kim etat | hastipadam | naitad dhastipadam | hastinyā etat padam | sā ca dakṣiṇakāṇādyaiva kalabhakaṁ janayiṣyati | tatra strī abhirūḍhā | sāpi dakṣiṇakāṇā | gurviṇī | adyaiva putraṁ janayiṣyati | yāvad ātreyasakāśaṁ gataḥ | yena yadānītaṁ tat tenopadarśitam | ātreyaḥ kathayati | māṇavakāḥ sarvam etad bhaiṣajyam etan tāvad udakenaivaṁ vidhināmukasya rogasya | evam anyāny apīti | jīvakaḥ pṛṣṭaḥ | tvayā kim ānītam | sa kathayaty upādhyāya sarvam eva bhaiṣajyaṁ nāsti kiñcid abhaiṣajyam | api tu mayā śaramūlam ānītaṁ pāṣāṇavartikā kiṭālapiṇḍaś ceti | kim ebhiḥ prayojanam | śaramūlair vṛścikaviddhasya dhūpo dīyate | kiṭālapiṇḍenopanāho dīyate | pāṣāṇaśarkarayā kāle dadhighaṭakā bhidyante | ātreyeṇa vipuṣpitam | māṇavakāḥ saṁlakṣayanty upādhyāyo ’sya ruṣita iti | te kathayanty upādhyāya kim etad eva | asmābhir āgacchadbhir antarmārge hastipadaṁ dṛṣṭam | eṣa kathayati | hastinyā etat padam | sā ca dakṣiṇakāṇā | gurviṇī | adyaiva prasaviṣyati | kalabhakaṁ janayiṣyati | strī tatrābhirūḍhā | sāpi dakṣiṇakāṇā | gurviṇī | adyaiva prasaviṣyati | putraṁ janayiṣyatīti | <a class='ref msvii' id='msvii30' href='#msvii30'>MSV:3.2 30</a>ātreyaḥ pṛcchati satyam | satyam upādhyāya | katham etad jñāyate hastipadaṁ hastinyāḥ padam iti | sa kathayaty upādhyāya vayaṁ rājakule saṁvṛddhāḥ <a class='ref fol' id='fol246v1' href='#fol246v1'>Folio 246v1</a><a class='ref gbm' id='gbm6.805' href='#gbm6.805'>GBM 6.805</a>kathaṁ na jānīmaḥ | hastipadaṁ parimaṇḍalaṁ hastinyās tu dīrgham | kathaṁ jñāyate dakṣiṇakāṇeti | vāmena pārśvena carantī gatā | kathaṁ jñāyate gurviṇīti | paścimau pādau nipīḍayanti gatā | kathaṁ jñāyate ’dyaiva prasaviṣyatīti | saśukraprasrāvaḥ kṛtaḥ | kathaṁ jñāyate kalabhakaṁ prasaviṣyatīti | bhūyasā dakṣiṇaṁ pādam abhipīḍayantī gatā | kathaṁ jñāyate tatra strī abhirūḍheti | avatīrya pādayor madhye prasrāvaḥ kṛtaḥ | kathaṁ jñāyate sāpi dakṣiṇakāṇeti | vāmena pārśvena puṣpāṇy ucinvantī gacchati | kathaṁ jñāyate sāpi gurviṇīti | bhūyasā pārṣṇiṁ nipīḍayantī gatā | kathaṁ jñāyate ’dyaiva prasaviṣyatīti | saśukraprasrāvaḥ kṛtaḥ | api tu yady upādhyāyasya vimarṣaḥ sa sārtho ’muṣmin pradeśe tatra kañcin māṇavaṁ preṣaya | tena māṇavaḥ preṣitaḥ | sarvaṁ tathaiva yathā jīvakena samākhyātam | ātreyo māṇavakān āmantrayate | māṇavakāḥ śrutaṁ vaḥ | upādhyāya śrutam | idṛśo jīvakaḥ prājñaḥ |</p>
<p><a class='ref sc' id='sc13' href='#sc13'>SC 13</a>jīvakena sarvaṁ śikṣitaṁ sthāpayitvā kapālamocanīṁ vidyām | yāvad anyatamaḥ puruṣaḥ kapālavyādhinā spṛṣṭa ātreyasakāśaṁ gataḥ kathayaty ātreya mama cikitsāṁ kuru | sa kathayati | bhoḥ puruṣa adya tāvad gartāṁ khānaya gomayaṁ ca samupānaya | śvo ’haṁ tava cikitsāṁ karomīti | jīvakena śrutam | sa tasya pṛṣṭhataḥ samanubaddhaḥ | bhoḥ <a class='ref msvii' id='msvii31' href='#msvii31'>MSV:3.2 31</a>puruṣa yat kiṁcid ahaṁ śikṣe sarvaṁ tat satvahitahetoḥ | mayā kapālamocanī na śikṣitā | sa tvaṁ samprati gupte sthāpaya yathā tava karma kriyamāṇaṁ paśyāmīti | sa kathayati | tathā bhavatv iti | sa tena pratigupte pradeśe sthāpitaḥ | tata ātreyeṇāgatya sa puruṣo gartāyāṁ nikhātaḥ | kapālamocanyā vidyayā kapālaṁ mocitam | sa taṁ prāṇakaṁ saṁdaṁśena grahītum ārabdhaḥ | jīvakaḥ kathayaty upādhyāya mā sāhasaṁ kariṣyasi | adyaivāyaṁ kulaputraḥ kālaṁ kariṣyatīti | sa kathayati | jīvaka āgato ’si | sa kathayati | upādhyāyāgato ’ham | tat katham ayaṁ prāṇakair grahītavyaḥ | upādhyāya saṁdaṁśaṁ tāpayitvā pṛṣṭhe spṛśa | pādau saṁkocayiṣyati | tato ’panayiṣyasīti | tena tathā kṛtam | svasthībhūtaḥ | ātreyaḥ kathayati | jīvaka parituṣṭo ’haṁ snātvāgaccha kapālamocanīṁ vidyāṁ dāsyāmīti | sa snātvāgataḥ | tena tasya kapālamocanī vidyā dattā | uktañ ca | jīvakāsmākaṁ jīvikaiṣā na tvayeha viṣaye prayoktavyā | upādhyāya tathā bhavatu | jīvaka ātreyam upāmaṁtrya puṣkarasāriṇo rājñaḥ sakāśaṁ gatvopāmaṁtrayati | mayā vaidyakaṁ śikṣitam | gacchāmīti | tena khalu samayena puṣkarasāriṇo rājñaḥ pāṇḍavā nāma khaṣā viruddhāḥ | <a class='ref msvii' id='msvii32' href='#msvii32'>MSV:3.2 32</a>sa kathayati | jīvaka mama pāṇḍavā nāma khaṣā viruddhāṁs tāvat saṁnāmaya paścād yāsyasi | evam asmākaṁ lokayātrā kṛtā bhavati | yasmāt tvaṁ prājñaḥ śaktaś ceti | tena tasya pratijñātam | tatas tena caturaṁgaṁ balakāyaṁ datvā preṣitaḥ | tena te pāṇḍavāḥ khaṣāḥ sannāmitāḥ | vandigograhakarapratyāyāṁś ca gṛhītvā svastitaḥ pratyāgataḥ | yathānītaṁ ca rājñe upanāmitam | tena parituṣṭena tasyaivānumoditam tenāpi ātreyāya dattam |</p>
<p><a class='ref sc' id='sc14' href='#sc14'>SC 14</a>tato jīvako ’nupūrveṇa bhadraṁkaraṁ nagaram anuprāptaḥ | tatraiva varṣārātram avasthitam | tatra tena sarvabhūtarutaṁ nāma śāstraṁ śikṣitam | sa bhadraṁkarān nagarāt saṁprasthitaḥ | <a class='ref fol' id='fol247r1' href='#fol247r1'>Folio 247r1</a><a class='ref gbm' id='gbm6.806' href='#gbm6.806'>GBM 6.806</a>anyatamaś ca puruṣaḥ kāṣṭhabhāram ādāya nagaraṁ praviśaty asthicarmāvaśeṣaḥ samantād gātreṇādharataḥ | sa jīvakena dṛṣṭa uktaś ca | bhoḥ puruṣa kena te īdṛśī samavasthā iti | sa kathayaty aham api na jāne | api tu mayā caiṣa cāṣṭhabhārako gṛhīto bhavati | mama cedṛśī samavasthā iti | sa dāruparīkṣāyāṁ kṛtāvī | sa kathayati | bhoḥ puruṣa kim ayaṁ kāṣṭhabhārako vikrīyate | vikrīyate | kiyatā mūlyena | paṁcabhiḥ kārṣāpaṇaśataiḥ | tenāsau krītaḥ | tataḥ pratyavekṣatā sarvabhūtaprasādano nāma maṇir dṛṣṭaḥ | tasyedṛśaḥ prabhāvo yadā vyādhitasya purastāt sthāpyate tadā vyādhir yathābhūtā ca dṛśyate pradīpeṇeva gṛhagataṁ dravyam |</p>
<p><a class='ref sc' id='sc15' href='#sc15'>SC 15</a><a class='ref msvii' id='msvii33' href='#msvii33'>MSV:3.2 33</a>so ’nupūrveṇa udumbarikām anuprāptaḥ | tatrānyatama āḍhakamāpakaḥ puruṣaḥ | sa droṇaṁ māpayitvāḍhakena śirasi prahāraṁ dadāti | jīvakena dṛṣṭaḥ uktaś ca bhoḥ puruṣa kimartham eva karoṣi | śiro me atīva kaṇḍūyate | āgaccha paśyāmaḥ | tena tasya niṣadya śiro darśitam | tato jīvakena sarvabhūtaprasādako maṇis tasya śirasi sthāpito yāvat paśyati śatapadīm | tataḥ kathayati | bhoḥ puruṣa tava śirasi śatapadī tiṣṭhatīti | sa pādayor nipatya kathayati cikitsāṁ me kuruṣveti | tena pratijñātam | jīvakaḥ saṁlakṣayati | upādhyāyasyaivopadeśena cikitsām asya karomīti | sa tenoktaḥ | bhoḥ puruṣādya gartaṁ khānaya pāṣiṁ ca samupānaya cikitsāṁ kariṣyāmīti | sa padayor nipatya prakrāntaḥ | jīvakenāpy aparasmin divase sa puruṣo garte nikhāte nikhātya kapālamocanyā vidyayā kapālaṁ mocayitvā saptena saṁdaṁśena śatapadī spṛṣṭā | tayā pādāḥ saṁkocitāḥ | tatas tena saṁdaṁśena gṛhītvā kṣiptā | svasthībhūtaḥ | tena tasya paṁca kārṣāpaṇaśatāni dattāni | tenātreyāya preṣitāni |</p>
<p><a class='ref sc' id='sc16' href='#sc16'>SC 16</a>tato jīvako rohītakam anuprāptaḥ | rohītake ’nyatamasya gṛhapater udyānaṁ puṣpaphalasalilasaṁpannam | sa tatrātivādhyavasitaḥ kālaṁ kṛtvā tasminn evāmanuṣyakeṣūpapannaḥ | tasya putro gṛhasvāmī saṁvṛttaḥ | tena tasminn udyāne ārakṣakaḥ puruṣaḥ sthāpitaḥ | sa tenāmanuṣyakeṇa praghātitaḥ | dvitīyaḥ sthāpitaḥ | so ’pi praghātitaḥ | tena gṛhapatiputreṇa <a class='ref msvii' id='msvii34' href='#msvii34'>MSV:3.2 34</a>tad udyānam utsṛṣṭam | yāvad anyatara udarī manuṣyaḥ sarvavaidyapratyākhyātas tad udyānaṁ gatvā rātriṁ vāsam upagataḥ | aho bata māmanuṣyakaḥ praghātayed iti | tasminn eva ca jīvako rātriṁ vāsam upagataḥ | yāvad asāv amanuṣyakas tam udariṇam abhidravitum ārabdhaḥ | sa jalodaro rogo niṣkramya kathayati | mayāyaṁ pūrvaṁ gṛhītaḥ | kimartham enam abhidravasi | nāsti te kaścit chāgasaṭāyā dhūpaṁ dātā yena tvaṁ dvādaśa yojanāni niṣpalāyer iti | so ’pi kathayati | tavāpi nāsti kaścin mūlakabījam udaśvinā piṣṭā dātā yena tvaṁ khaṇḍaṁ khaṇḍaṁ viśīryethā iti | jīvakena sarvaṁ śrutam | sa kalyam evotthāya tasya gṛhapateḥ sakāśaṁ gataḥ | kathayati gṛhapate udyānaṁ puṣpaphalasalilasaṁpannaṁ kimartham utsṛṣṭam iti | gṛhapatināsya yathāvṛttam ārocitam | sa kathayati | gṛhapate chāgalasaṭāyā dhūpaṁ dehi | <a class='ref fol' id='fol247v1' href='#fol247v1'>Folio 247v1</a><a class='ref gbm' id='gbm6.807' href='#gbm6.807'>GBM 6.807</a>dvādaśayojanāny amanuṣyako niṣpalāyati | gṛhapatinā chāgalasaṭāyā dhūpo dattaḥ | amanuṣyako dvādaśa yojanāni niṣpalāyitaḥ | tenāpi gṛhapatinā paṁca kārṣāpaṇaśatāni jīvakāya dattāni | tāny api tenātreyāya preṣitāni |</p>
<p><a class='ref sc' id='sc17' href='#sc17'>SC 17</a>tato jīvakena udarī pṛṣṭaḥ | bhoḥ puruṣa kimarthaṁ tvam atrāmanuṣyakādhyuṣite udyāne tiṣṭhasīti | tenāsya yathāvṛttam ārocitam | <a class='ref msvii' id='msvii35' href='#msvii35'>MSV:3.2 35</a>jīvikenābhitam | mūlakabījam udaśvinā piṣṭvā piva | svastho bhaviṣyatīti | tena pītam | svasthībhūtaḥ | tenāpi puruṣeṇa paṁca kārṣāpaṇaśatāni jīvakāya dattāni | tāny api tenātreyāya preṣitāni |</p>
<p><a class='ref sc' id='sc18' href='#sc18'>SC 18</a>tato jīvako ’nupūrveṇa mathurām anuprāptaḥ | bahir mathurāyā vṛkṣamūle viśrāntaḥ | yāvan mallena mallo nihataḥ | tasyāntrāṇi parāvṛttāni | sa mṛta iti bahir niṣkāsyate | tasmiṁś ca vṛkṣe vṛdhriṇī sapotakā tiṣṭhati | sā taiḥ potakair ucyate | amba māṁsam anuprayaccheti | sā kathayati | putra kuto māṁsam | te kathayanti | amba eṣa mallo mallena nihataḥ kālagato nīyate | putra jīvako ’tra vaidyarāja āgataḥ | sthānam etad vidyate yad enaṁ svasthīkariṣyati | amba kenaiṣa svastho bhavati | yady asya cūrṇair antrāṇi spṛśyante | jīvakena tat sarvaṁ śrutam | tato ’sāv utthāya mṛtasakāśaṁ gatvā pṛcchati bhavantaḥ kim etad iti | te kathayanti | mallena mallo nihataḥ | kālagataḥ | jīvakaḥ kathayati | sthāpayata | paśyāmi | taiḥ sthāpitam | tato jīvakena ca sarvabhūtaprasādakamaṇiḥ śirasi sthāpayitvā pratyavekṣitaḥ | yāvat paśyaty antrāṇi vyākulīkṛtāni | tena nāḍikāyāṁ cūrṇaṁ prakṣipya mukhe vāyunā preritam | cūrṇenāntrāṇi spṛṣṭāni | svasthībhūtaḥ | tenāpi jīvakasya paṁca kārṣāpaṇaśatāni dattāni | tenāpy ātreyāya preṣitāni |</p>
<p><a class='ref sc' id='sc19' href='#sc19'>SC 19</a><a class='ref msvii' id='msvii36' href='#msvii36'>MSV:3.2 36</a>mathurāyām anyatamo gṛhapatiḥ | tasya patnī rūpayauvanasaṁpannā | sa tasyām atyartham adhyavasitaḥ kālagataḥ | tasyām eva yonau kṛmiḥ prādurbhūtaḥ | sā yena sārdhaṁ paricārayati sa kālaṁ karoti | tatas tayā sārdhaṁ na kaścit paricārayati | tayā śrutaṁ jīvako vaidya ihāgataḥ iti | sā tasya sakāśaṁ gatvā kathayati | jīvaka mama vyādhir asti | cikitsāṁ kuru | jīvakas tāṁ dṛṣṭvā kathālāpaṁ ca śrutvā saṁraktaḥ kathayati | samayataḥ cikitsāṁ karomi yadi ca mayā sārdhaṁ paricārayasīti | sā kathayati | jihremi | sa kathayati | nāsti te ’nyathā cikitsā | nāsty ātmasamaṁ prema | tayā pratijñātam | tatas tayātmanā nagnībhūtā | yonidvāre māṁsapeśī dattā | tato ’sau kṛmis tasyāṁ lagnaḥ | sa tena gṛhītvā kṣiptaḥ | svasthībhūtā | sā kāmarāgādhyavasitā nimittam upadarśayati | sa karṇau pidhāya kathayati bhaginī tvaṁ mama | tavaiṣā cikitseti mayaivaṁ kṛtam iti | tayā tasmai paṁca kārṣāpaṇaśatāni dattāni | tāny apy tenātreyāya preṣitāni |</p>
<p><a class='ref sc' id='sc20' href='#sc20'>SC 20</a>tato jīvako ’nupūrveṇa yamunātaṭam anuprāptaḥ | tena tatra mānuṣakuṇapaṁ dṛṣṭam | tasya matsyaiḥ pārṣṇipradeśaṁ snāyujālam ākṛṣyate | so ’kṣiṇī unmīlayati nimīlayati ca | jīvakena tat sarvam upalakṣitaṁ yathā sandhibandhāyāḥ snāyugulphādayaḥ <a class='ref fol' id='fol248r1' href='#fol248r1'>Folio 248r1</a><a class='ref gbm' id='gbm6.808' href='#gbm6.808'>GBM 6.808</a>evam avasthitā iti |</p>
<p><a class='ref sc' id='sc21' href='#sc21'>SC 21</a><a class='ref msvii' id='msvii37' href='#msvii37'>MSV:3.2 37</a>so ’nupūrveṇa vaiśālīṁ gataḥ | yāvan mallena mallasya talaprahāreṇākṣipelāṁkolaṁbhitaḥ | sa jīvakasya sakāśaṁ gataḥ | tena tasyāṁ pārṣṇyāṁ snāyujālam ākṛṣya praveśitam | tena tasya paṁca kārṣāpaṇaśatāni dattāni | tenābhayasya mātur dattāni |</p>
<p><a class='ref sc' id='sc22' href='#sc22'>SC 22</a>vaiśālyām anyatamaḥ puruṣaḥ | tasya śatapadī karṇaṁ praviṣṭā | sā tatra prasutā | saptaśatāny apatyānāṁ jātāni | sa karṇaśūlābhyāhato jīvakasya sakāśaṁ gataḥ | cikitsāṁ kuruṣveti | jīvakaḥ saṁlakṣayati | pūrvaṁ mayā upādhyāyopadeśena karma kṛtam idānīṁ svamatena karma kariṣyāmīti | tenāsau puruṣo ’bhihitaḥ | gaccha bhoḥ puruṣa patramaṇḍapaṁ kārayata | nīlair vastrair veṣṭayitvāsyādhastād bherīṁ sthāpaya | bhṛmiṁ ca tāpaya iti | tena yathāsaṁdiṣṭaṁ sarvam anuṣṭhitam | tato jīvakena taṁ puruṣaṁ bhūmau nipātayitvā sā bhūmir udakena siktā | tato bherī parāhatā | śatapadī prāvṛṭkāla iti kṛtvā niṣkrāntā | tato jīvakena karṇamūle māṁsapeśī sthāpitā | sā punaḥ praviṣyāpatyāni gṛhītvā nirgatā | sahāpatyair māṁsapeśyāṁ siktā | tato jīvakena sā māṁsapeśīcchoritā | sa puruṣa svasthībhūtaḥ | tena paṁca kārṣāpaṇaśatāni dattāni | tāny api tenābhayasya mātur dattāni |</p>
<p><a class='ref sc' id='sc23' href='#sc23'>SC 23</a><a class='ref msvii' id='msvii38' href='#msvii38'>MSV:3.2 38</a>so ’nupūrveṇa rājagṛhaṁ gataḥ | rājñā bimbisāreṇa śrutaṁ yathā jīvaka āgata iti | tenājātaśatroḥ kumārasyājñā dattā putra bhrātā te āgacchati pratyudgamako gaccheti | sa pratyudgataḥ | jīvakena śrutaṁ yathā ajātaśatruḥ kumāraḥ pratyudgacchatīti | sa saṁlakṣayati | yady aham asya pratyudgamanaṁ svīkariṣyāmīti yadā rājā bhaviṣyati tadānarthaṁ me kariṣyatīti | sa parāvṛtyānyena dvāreṇa praviṣṭaḥ | apareṇa samayena jīvako mahājanakāyaparivṛto vyākṣiptacitto gacchati | tāvad anyataro brāhmaṇo ’kṣirogārto jīvakasya sakāśaṁ gataḥ | bhaiṣajyaṁ me vyapadiśeti | tena saṁjātāmarṣeṇoktaḥ | bhasmanā pūraya iti | tena ṛjukena bhasmanā pūritam | svasthībhūtaḥ |</p>
<p><a class='ref sc' id='sc24' href='#sc24'>SC 24</a>aparasyāpy akṣirogaḥ | sa jīvakasakāśaṁ saṁprasthitaḥ | tena brāhmaṇena dṛṣṭaḥ pṛṣṭaś ca | bhoḥ puruṣa kva gacchasīti | tena yathābhūtam ākhyātam | sa kathayati | kiṁ te jīvakena | yat tena mamopadiṣṭaṁ tat kuruṣveti | śraddadhāno ’sau | tena bhasmanā pūrite andhībhūtaḥ |</p>
<p><a class='ref sc' id='sc25' href='#sc25'>SC 25</a>apareṇa samayena rājño bimbisārasya mūrdhni piṭako jātaḥ | tenāmātyānām ājñā dattā | bhavanta āhūyatāṁ vaidya iti | amātyair āhūtaḥ | rājñābhihitaḥ | bhavanto mūrdhni piṭako jātaḥ | cikitsāṁ kuruṣveti | te kathayanti | deva jīvike mahāvaidye <span class='supplied'>’va</span>tiṣṭhamāne kathaṁ vayaṁ kariṣyāmaḥ | rājā kathayaty āhūyatāṁ bhavanto jīvakaḥ | tair āhūtaḥ | rājā kathayati | jīvaka cikitsāṁ kuruṣveti | jīvakaḥ kathayati | deva samayataḥ karomi yady aham eva devaṁ snapayāmi | evaṁ kuru | tato <a class='ref msvii' id='msvii39' href='#msvii39'>MSV:3.2 39</a>jīvakenāmalakaṁ dadatā pācanīyāni dravyāṇi dattāni | paṁca ca ghaṭaśatāni pācanīyair dravyair bhāvitāni | yadā pakvaḥ tadā pracchannaṁ kṣureṇa spṛṣṭaḥ sphuṭitaḥ | tato rohiṇīyāni dravyāṇi dattāni | paṁca ghaṭaśatāni rohiṇīyair dravyair bhāvitāni | tad vraṇaṁ rūḍhaṁ samacchavi samaromaṁ saṁvṛttam | rājā snātamātraḥ kathayati | jīvaka cikitsāṁ kuruṣveti | sa kathayati | deva bhuṁkṣva | <a class='ref fol' id='fol248v1' href='#fol248v1'>Folio 248v1</a><a class='ref gbm' id='gbm6.809' href='#gbm6.809'>GBM 6.809</a>tāvad rājñā bhuktam | jīvaka cikitsāṁ kuru | deva kṛtā | sa tadante pāṇinā parāmārṣṭi | na saṁjānīte katarasmin pradeśe vraṇam iti | ādarśaṁ gṛhītvā vyavalokayati tathāpi na paśyati | devīṁ pṛcchati | sāpi na saṁjānīte katarasmin pradeśe vraṇam āsīd iti | rājā paraṁ vismayam āpanna amātyānāṁ kathayati | bhavato jīvakasya vaidyarājābhiṣekaṁ kuruteti | so ’ndhaḥ puruṣaḥ kathayati | deva kiṁ putrasnehād asyābhiṣekaḥ kriyate | āhosvid vaidyavaicakṣaṇyād iti | sa kathayati | vaidyacaikṣaṇyāt | yady evam aham evānenāndhīkṛtaḥ | jīvakaḥ kathayati | bhoḥ puruṣa tavāhaṁ darśanam api na samanupaśyāmi kutaḥ svasthīkariṣyāmi | sa kathayati | satyam etad api tu yasya tvayopadeśaḥ kṛtas tena mamopadiṣṭam | kim upadiṣṭam | amukam | jīvakaḥ kathayati | tasyānyo dhātuḥ | tavāpy anyaḥ | idānīm idaṁ cedaṁ ca kuru | svasthībhaviṣyasīti | tena kṛtam | <a class='ref msvii' id='msvii40' href='#msvii40'>MSV:3.2 40</a>svasthībhūtaḥ | kathayati | deva kriyatām asya vaidyarājābhiṣeka iti | sa hastiskandhābhirūḍho mahatā śrīsamudayena vaidyarājye ’bhiṣiktaḥ |</p>
<p><a class='ref sc' id='sc26' href='#sc26'>SC 26</a>rājagṛhe ’nyatamo gṛhapatir gulmavyādhinā spṛṣṭaḥ | sarvavaidyapratyākhyātaḥ | sa saṁlakṣayati | jīvakasya sakāśaṁ gacchāmīti | yadi cikitsāṁ kariṣyaty atīva kuśalaṁ no ced ātmānaṁ ghātayiṣyāmīti | sa jīvakasakāśaṁ gataḥ | jīvaka cikitsāṁ me kuru | sa kathayati | bhoḥ puruṣa durlabhāni tava bhaiṣajyānīti | sa saṁlakṣayati | jīvakenāpy ahaṁ pratyākhyātaḥ | kim atra prāptakāla ātmānaṁ ghātayiṣyāmīti | śmaśānaṁ gataḥ | tatra citāyāṁ jvalantyāṁ babhrunakulaś candanagodhā ca yudhyamānau patitau | tena kṣudhārtena tāv ubhāv api bhakṣitau | devaś ca vṛṣṭaḥ | śmaśānāt pragharat tac citodakaṁ pītam | śmaśānasya nātidūre gokulam | tatra gatvā kodravodanaṁ mathitaṁ ca pītam | gulmaḥ sphuṭitaḥ | ūrdhvam adhaś ca virikto yathā paurāṇaḥ saṁvṛttaḥ |</p>
<p><a class='ref sc' id='sc27' href='#sc27'>SC 27</a>apareṇa samayena vaidehyā guhyapradeśe piṭako jātaḥ | tayā rājñe niveditam | rājñā jīvako ’bhihitaḥ | aparamātuś cikitsāṁ kuruṣveti | tena pratijñātam | tataḥ satkūn piṇḍīkṛtya dhātryā dattāḥ | asyāntike niṣādayitavyeti | tayā sā niṣāditā | jīvakena satkupiṇḍaṁ dṛṣṭā saṁlakṣitaḥ | amuṣmin pradeśe iti | tataḥ pācanīyāni dravyāṇi dattāni | pakvaṁ jñātvā satkupiṇḍamadhye śastrakaṁ prakṣipya dhātryābhihitā | asyāntike īṣan niṣādayitavyā devī | niṣadyākāśe dhārayitavyeti | tayā tathākṛtam | śastrasaṁpātasamakālam <a class='ref msvii' id='msvii41' href='#msvii41'>MSV:3.2 41</a>eva piṭakaḥ sphuṭitaḥ | tato rohaṇīyadravyaparibhāvitena kaṣāyāmbhasā śocitaḥ | rohiṇīyāni dravyāṇi dattāni | svasthībhūtā | jīvako rājñaḥ sakāśaṁ gataḥ | rājā kathayati | jīvaka kṛtā te ’paramātuś cikitsā | deva kṛtā | mā te vinagnā dṛṣṭā | deva na dṛṣṭā | kathaṁ kṛtā | tena yathāvṛttam ārocitam | rājā paraṁ vismayam āpannaḥ | tenāmātyā uktāḥ | dvir api jīvakasya vaidyarājābhiṣekaṁ kurutheti | yo ’sau gulmī puruṣo jīvakenābhihito durlabhāni bhaiṣajyānīti sa kathayati | deva kiṁ putrasnehād asyābhiṣekaḥ kriyate | āhosvid vaidyavaicakṣaṇyāt | vaidyavaicakṣaṇyāt | yady evam aham anena na svasthīkṛtaḥ | jīvakaḥ kathayati | bhoḥ puruṣa na mayā tava cikitsā kṛtā | api <a class='ref fol' id='fol249r1' href='#fol249r1'>Folio 249r1</a><a class='ref gbm' id='gbm6.810' href='#gbm6.810'>GBM 6.810</a>tu mayoktaṁ durlabhāni te bhaiṣajyānīti | sa kathayati | kīdṛśāni mama bhaiṣajyānīti | jīvakaḥ kathayati | yadi kṛṣṇacaturdaśyām ekapiṇḍalaḥ puruṣaḥ kālaṁ karoti | tasya śmaśāne dhmāpyamānasya babhrunakulaś candanagodhā ca citāyāṁ patitaḥ | tau tvaṁ bhakṣayasi | mahendro devo varṣati | śmaśānāc ca pragharitaṁ codakaṁ pibasi | tataḥ kodravodanaṁ bhuṁkṣe mathitaṁ ca pibasi evaṁ tvaṁ svastho bhavasy etan matvā mayoktaṁ durlabhāni te bhaiṣajyānīti | sa kathayati | sādhu suṣṭhu parijñātam | etad eva mayopayuktam | tato ’bhiprasannaḥ kathayati | deva śakyo ’sya vaidyarājābhiṣekaḥ | abhiṣicyatām iti | dvir api vaidyarājye ’bhiṣiktam |</p>
<p><a class='ref sc' id='sc28' href='#sc28'>SC 28</a><a class='ref msvii' id='msvii42' href='#msvii42'>MSV:3.2 42</a>yadā ajātaśatruṇā devadattakalyāṇamitravigrāhitena pitā dhārmiko dharmarājo jīvitād vyaparopitaḥ tadāsya gulmarogaḥ prādurbhūtaḥ | tena vaidyānām ājñā dattā | cikitsāṁ kuruṣveti | te kathayanti | deva jīvako ’nuttaro vaidyarājo devasya bhrātā | tasmin sthite kā śaktir asmākaṁ cikitsāṁ kartum iti | tenāmātyānām ājñā dattā | āhūyatāṁ bhavanto jīvaka iti | tair āhūtaḥ | jīvaka gulmarogo me prādurbhūtaḥ | cikitsāṁ kuruṣveti | deva karomi | sa saṁlakṣayati | dvābhyāṁ kāraṇābhyāṁ gulmo bhidyate | atyantaharṣeṇa vā atyantaroṣeṇa vā | tad ayaṁ pāpakārī satvaḥ | kuto ’syātyantaharṣaḥ | sarvathā roṣayitavya iti viditvā kathayati | deva samayena cikitsāṁ karomi | yady udāyibhadrasya kumārasya māṁsaṁ paribhuṁkṣveti | śrutvā rājā ruṣitaḥ kathayati | śobhanam | mayā pitā jīvitād vyaparopitaḥ | tvam apy udāyibhadraṁ jīvitād vyaparopaya | aham api svayam eva rogeṇa kālaṁ kariṣyāmi | tvam api rājā bhaviṣyasīti | sa kathayati | deva eṣā cikitsā | na śakyam anyathā svasthena bhavitum iti | nāsty ātmasamaṁ prema | tenābhyupagatam | tato jīvakena udāyibhadra kumāraḥ sarvālaṁkāravibhūṣitaḥ kṛtvā rājña upanāmitaḥ | deva ayam udāyibhadraḥ kumāraḥ sunirīkṣitam enaṁ kuru | na bhūyo drakṣyasīti | tatas tenopadarśya gṛhaṁ nītvā sthāpitaḥ | tato jīvako māṁsārthī śītavanaṁ śmaśānaṁ gataḥ | aśūnyaṁ ca śītavanaṁ śmaśānaṁ mṛtakuṇapena | <a class='ref msvii' id='msvii43' href='#msvii43'>MSV:3.2 43</a>tatas tena kuṇapamāṁsaṁ gṛhītvopakaraṇaviśeṣaiḥ sādhayitvā bhojanakāle rājña upanāmitam | tato rājā ajātaśatruḥ māṁsaśarāvaṁ gṛhītvā bhakṣayiṣyāmīti jīvakenācchidya kapole prahāro dattaḥ | pāpakārin tvayā pitā dhārmiko dharmarājo jīvitād vyaparopitaḥ | idānīṁ putramāṁsam api bhakṣayasīti | sa ruṣitaḥ kathayati | yady evaṁ kimarthaṁ praghātitaḥ | saṁjātāmarṣasya cāsya gulmaḥ sphuṭitaḥ ūrdhvam adhaś ca viriktaḥ | sa rudhira eva mukhenāgataḥ | yaṁ dṛṣṭvā mūrcchitaḥ pṛthivyāṁ patitaḥ | tato jalābhiṣekapratyāgataprāṇaṁ snapayitvā sāṁpreyabhojanaṁ dattam | yathā paurāṇaḥ saṁvṛttaḥ | tato jīvaka udāyibhadraṁ kumāraṁ sarvālaṁkāravibhūṣitam ādāya rājñaḥ sakāśam upasaṁkrāntaḥ | pādayor nipatya kathayati | deva ayam udāyibhadraḥ kumāro na śakyaṁ mayā kuntapipīlakam api prāṇinaṁ jīvitād vyaparopayituṁ <a class='ref fol' id='fol249v1' href='#fol249v1'>Folio 249v1</a><a class='ref gbm' id='gbm6.811' href='#gbm6.811'>GBM 6.811</a>prāg eva kumāram | api tv anenopāyena cikitseti mayopāyasaṁvidhānaṁ kṛtam iti | rājā paraṁ vismayam upagataḥ | tenāmātyānām ājñā dattā | jīvakasya vaidyarājābhiṣekaṁ kuruṣveti | amātyair hastaskandhābhirūḍho mahatā śrīsamudayena trir api vaidyarājābhiṣekeṇābhiṣiktaḥ |</p>
<p><a class='ref sc' id='sc29' href='#sc29'>SC 29</a><a class='ref msvii' id='msvii44' href='#msvii44'>MSV:3.2 44</a>tato jīvakasya mada utpannaḥ | na mayā samaḥ kaścid vaidyo ’sti | ahaṁ kāyacikitsakānām agraḥ | bhagavān api cittacikitsakānām agra iti | so ’pareṇa samayena bhagavatsakāśam upasaṁkrāntaḥ | sa madāvalepena satyāni na paśyati | bhagavān saṁlakṣayati | jīvako vaidyarāja āhṛtakuśalamūlaḥ kimarthaṁ satyāni na paśyati | madāvalepanāt | madāpanayo ’sya kartavya iti | tatra bhagavān jīvakaṁ vaidyarājam āmantrayate | dṛṣṭas te jīvaka himavatparvatarājaḥ | no bhadanta | gṛhāṇa tathāgatasya cīvarakarṇakaḥ | tena gṛhītam | atha bhagavān jīvakaṁ vaidyarājam ādāya yena himavān parvatarājas tenopasaṁkrāntaḥ | tatra nānāvidhauṣadhayo dīpavaj jvalanti | bhagavāṁ jīvakaṁ vaidyarājam idam avocat | gṛhāṇa jīvaka yathābhipretā oṣadhīḥ | bhagavan <span class='supplied'>bibhemi</span> | tatra bhagavān yakṣaṁ vajrapāṇim āmantrayate | gaccha vajrapāṇe jīvakasyārakṣāṁ kuru | sa gatas tena nānāvidhā oṣadhayo gṛhītāḥ | bhagavān kathayati | jīvaka kiṁ nāmeyam oṣadhiḥ | sa kathayati | bhagavann amukā | anena vidhānenāmukasya vyādher upaśamanīti | iyam apy amukā | amukasya vyādheḥ praśamanīti | aparāsāṁ nāmāni na jānīte | yāṁ na jānīte tāṁ bhagavān kathayati | jīvaka iyam amukā | amukena vidhānenāmukasya vyādheḥ praśamanī | iyam apy amukasyeti | jīvakaḥ kathayati | vaidyakam api bhagavān jānīta iti | tatra bhagavān jīvakaṁ vaidyarājam āmantrayate | caturbhir jīvakāṅgaiḥ samanvāgato <a class='ref msvii' id='msvii45' href='#msvii45'>MSV:3.2 45</a>bhiṣak chalyāhartā rājārhaś ca bhavati rājayogyaś ca rājāṅgatve ca saṁkhyāṁ gacchati | katamaiś caturbhir iha bhiṣak chalyāhartā | ābādhakuśalo bhavati | ābādhasamutthānakuśalaś ca | utpannasyābādhasya prahāṇakuśalaḥ | prahīṇasyāyatyām anutpādakuśalaḥ | katham ābādhakuśalo bhavati | iha bhiṣak chalyāhartābādhaṁ jānāty ayam ābādha evaṁrūpaś caivaṁrūpaś cety evam ābādhakuśalo bhavati | katham ābādhasamutthānakuśalo bhavati | iha bhiṣak chalyāhartābādhaṁ jānāty ayam ābādho vātasamuttho vā vipattisamuttho vā śleṣmasamuttho vātmopakramiko vā paropakramiko vā sāṁnipātiko vā ṛtupariṇāmiko vety evam ābādhasamutthānakuśalo bhavati | katham utpannasyābādhasya prahāṇakuśalo bhavati | iha bhiṣak chalyāhartābādhaṁ jānāty ayam ābādho ’ṁjanena vā pratyaṁjanena vā vāmanena vā virecanena vordhvavirecanena vādhovirecanena vā nastakarmaṇā vā dhūpadānena vā svedaparikarmaṇā vā prahāsyatīty evam utpannasyābādhasya prahāṇakuśalo bhavati | kathaṁ prahīṇasyābādhasyāyatyām anutpādakuśalo bhavati | iha bhiṣak chalyāhartābādhaṁ jānāty ayam ābādha <a class='ref fol' id='fol250r1' href='#fol250r1'>Folio 250r1</a><a class='ref gbm' id='gbm6.812' href='#gbm6.812'>GBM 6.812</a>evaṁrūpābhiś caivaṁrūpābhiś ca sāṁpreyābhiḥ kriyābhiḥ kriyamāṇābhiḥ prahīṇa āyatyāṁ notpatsyata ity evaṁ prahīṇasyābādhasyāyatyām anutpādakuśalo <a class='ref msvii' id='msvii46' href='#msvii46'>MSV:3.2 46</a>bhavati | evaṁ caturbhir aṁgaiḥ samanvāgato bhiṣak chalyāhartā rājārhaś ca bhavati rājayogyaś ca rājāṁgatve ca saṁkhyāṁ gacchati | evam eva caturaṁgaiḥ samanvāgatas tathāgato ’rhan samyaksaṁbuddho ’nuttaro bhiṣak chalyāhartā ity ucyate | katamaiś caturbhiḥ | iha jīvaka tathāgato ’rhan samyaksaṁbuddhaḥ | idaṁ duḥkham āryasatyam iti yathābhūtaṁ prajānāti | idaṁ duḥkhasamudaya idaṁ duḥkhanirodha idaṁ duḥkhanirodhagāminīpratipad āryasatyam iti yathābhūtaṁ prajānāti | na khalu jīvaka bhiṣak chalyāhartā jātimūlakānāṁ duḥkhānāṁ prahāṇāya bhaiṣajyaṁ jānāti | nāpi jarāvyādhimaraṇaśokaparidevaduḥkhadaurmanasyopāyāsamūlakānāṁ duḥkhānāṁ prahāṇāya bhaiṣajyaṁ jānāti | tathāgatas tu jīvaka jātimūlakānāṁ duḥkhānāṁ prahāṇāya bhaiṣajyaṁ jānāti | jarāvyādhimaraṇaśokaparidevaduḥkhadaurmanasyopāyāsamūlakānāṁ duḥkhānāṁ prahāṇāya bhaiṣajyaṁ jānāti | tasmāt tathāgato ’rhan samyaksaṁbuddho ’nuttaro bhiṣak chalyāhartety ucyate | asmin khalu dharmaparyāye bhāṣyamāṇe jīvakasya kumārabhṛtyasya virajo vigatamalaṁ dharmeṣu dharmacakṣur utpannam | atha jīvakaḥ kumārabhṛto dṛṣṭadharmā prāptadharmā viditadharmā paryavagāḍhadharmā tīrṇakāṁkṣas tīrṇavicikitso ’parapratyayo ’nanyaneyaḥ śāstuḥ śāsane dharmeṣu vaiśāradyaprāptaḥ utthāyāsanād ekāṁsam uttarāsaṁgaṁ kṛtvā yena bhagavāṁs tenāṁjaliṁ praṇamya bhagavantam idam avocat | abhikrānto ’haṁ bhadantābhikrāntaḥ | eṣo ’haṁ bhagavantaṁ śaraṇaṁ gacchāmi dharmaṁ ca bhikṣusaṁghāṁ copāsakaṁ ca | māṁ dhārayādyāgreṇa <a class='ref msvii' id='msvii47' href='#msvii47'>MSV:3.2 47</a>yāvajjīvaṁ prāṇopetaṁ śaraṇagatam abhiprasannam | atha jīvako vaidyarājo bhagavata pādau śirasā vanditvā bhagavato ’ntikāt prakrāntaḥ |</p>
<p><a class='ref sc' id='sc30' href='#sc30'>SC 30</a>himavān parvatarājo himasaṁyogān nityaṁ śītalo bhagavataḥ sābhiṣyandaṁ glānam utpannam | jīvako vaidyarājaḥ saṁlakṣayati | svayam evāhaṁ bhagavata upasthānaṁ karomi tadyathā rājñaś cakravartina iti | tato jīvakena dvātriṁśad utpalāni sraṁsanīyair dravyair bhāvayitvā bhagavate dattāni | jighratu bhagavān etānīti | bhagavatā ghrātāni | dvātriṁśad evotthānāni labdhāni | tato bhagavantaṁ pṛcchati | kaścid bhagavān samyagvirikta iti | bhagavān āha | santi jīvaka te doṣāḥ | ye cyutā na srutāḥ santi | srutā na cyutāḥ santi | srutāś cyutāś ca santi | naiva srutā na cyutā iti | jīvakaḥ kathayati | bhagavan yady evaṁ guḍaharītakīṁ bhakṣaya | maṇḍānupūrvīṁ ca kuruṣveti | bhagavatā tathākṛtam svastho jātaḥ |</p>
<p><a class='ref sc' id='sc31' href='#sc31'>SC 31</a>ācaritaṁ jīvakasya yasya kasyacid rājño vā rājamātrasya vā cikitsāṁ karoti sa tasmai grāmaṁ vā grāmavaraṁ vā prayacchati | yāvad apareṇa samayena jīvakena videharājasya cikitsā kṛtā | tena tasmai śatasahasramūlyaṁ bṛhatikāprāvaraṇaṁ dattam | sa tam ādāya <a class='ref msvii' id='msvii48' href='#msvii48'>MSV:3.2 48</a>yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte niṣaṇṇaḥ | ekānte <a class='ref fol' id='fol250v1' href='#fol250v1'>Folio 250v1</a><a class='ref gbm' id='gbm6.813' href='#gbm6.813'>GBM 6.813</a>niṣaṇṇo jīvakaḥ kumārabhṛto bhagavantam idam avocat | ācaritaṁ bhadanta mama yasya rājño vā rājamātrasya vā cikitsāṁ karomi sa me grāmaṁ vā grāmavaraṁ vānuprayacchati | tan mayā videharājasya cikitsā kṛtā | tena me śatasahasramūlyaṁ bṛhatikāprāvaraṇaṁ dattam | tad ahaṁ bhagavate ’nuprayacchāmi | tad bhagavān pratigṛhṇātv anukampām upādāyeti | pratigṛhṇāti bhagavāṁ jīvakasya kumārabhṛtasyāntikāc chatasahasramūlyaṁ bṛhatikāprāvaraṇam | tena khalu samayenāyuṣmān ānando bhagavataḥ pṛṣṭhataḥ sthito ’bhūd vyajanaṁ gṛhītvā bhagavantaṁ vījayan | tatra bhagavān āyuṣmantam ānandam āmantrayate | gṛhāṇānanda śatasahasramūlyaṁ bṛhatikāprāvaraṇaṁ mamārthāya śastralūnaṁ kuruṣveti | tata āyuṣmān ānando gṛhītvā vistīrṇāvakāśaṁ pṛthivīpradeśaṁ gatvā māpayitum ārabdhaḥ | paśyati bahūni cīvarāṇi saṁpadyante | tatas tena bhagavatas tricīvaraṁ kṛtam ātmanaḥ sāntarottaram āyuṣmataś ca rāhulasya kusūlakaḥ | taṁ khalu varṣāvāsaṁ bhagavataḥ paṁca paṭaśatāni saṁpannāni | bhikṣusaṁghasya cānekāni | bhikṣavo na jānīte kathaṁ pratipattavyam iti | etat prakaraṇaṁ bhikṣavo bhagavata ārocayanti | bhagavān āha | tasmād anujānāmi | bhikṣubhir gṛhapaticīvarakāṇi śastralūnāni durvarṇīkṛtya dhārayitavyāni |</p>
<p><a class='ref sc' id='sc32' href='#sc32'>SC 32</a><a class='ref msvii' id='msvii49' href='#msvii49'>MSV:3.2 49</a>ācaritaṁ rajño bimbisārasya bhikṣuṁ vā bhikṣuṇīṁ vā dṛṣṭvā hastiskandhād avatīrya pādābhivandanaṁ karoti | so ’pareṇa samayena hastinam abhiruhya bhagavataḥ pādābhivandakaḥ saṁprasthitaḥ | yāvat paśyaty antarmārge ājīvakam | sa tasya jātasaṁbhramo hastiskandhād avatīrya pādayor nipatitaḥ | tatra ye aśrāddhās te saṁlakṣayanti | na kevalaṁ devo bhikṣuṣv evābhiprasannaḥ | ājīvakeṣv apy abhiprasanna iti | ye tu śrāddhās te saṁlakṣayanti | nūnaṁ devo bhikṣur iti kṛtvā sasaṁbhramo ’sya hastiskandhād avatīrya pādayor nipatita iti | te sandigdhamanaso rājānam ūcuḥ | kasya devena vandanā kṛtā | bhagavataḥ śrāvakasya | deva ājīvaka eṣa na bhagavataḥ śrāvakaḥ | atha rājño bimbisārasyaitad abhavat | etad eva me karaṇīyaṁ bhavatv iti | sa yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvā ekānte niṣaṇṇaḥ | ekāntaniṣaṇṇo rājā māgadhaḥ śreṇyo bimbisāraḥ bhagavantam idam avocat | ācaritaṁ mama bhadanta bhikṣuṁ vā bhikṣuṇīṁ vā dṛṣṭvā hastiskandhād avatīrya tasya pādābhivandanāṁ kartum | tad ahaṁ saṁjātasaṁbhramo hastiskandhād avatīrya kṛtvā ājīvakasya pādayor nipatitaḥ | aho bata bhagavann āryakāṇāṁ cīvarakeṣu kiṁcic cihna prajñāpayed anukampām upādāyeti | adhivāsayati bhagavān rājño bimbisārasya tūṣṇīṁbhāvena | atha rājā bimbisāro bhagavatas tūṣṇīṁbhāvenādhivāsanāṁ viditvā bhagavataḥ pādau śirasā vanditvā prakrāntaḥ | tatra bhagavān bhikṣūn āmantrayate sma haṁbho <a class='ref msvii' id='msvii50' href='#msvii50'>MSV:3.2 50</a>bhikṣavaḥ sa ājīva upahataś ca yena dṛṣṭasatyasyāntikād vandanā svīkṛteti | <a class='ref fol' id='fol251r1' href='#fol251r1'>Folio 251r1</a><a class='ref gbm' id='gbm6.814' href='#gbm6.814'>GBM 6.814</a></p>
<p><a class='ref sc' id='sc33' href='#sc33'>SC 33</a>tena khalu samayenāyuṣmān ānando bhagavataḥ pṛṣṭhataḥ sthito ’bhūd vyajanaṁ gṛhītvā bhagavantaṁ vījayan | tatra bhagavān āyuṣmantam ānandam āmantrayate | dṣṭas te ānanda vaidehakaḥ parvataḥ | no bhadanta | gṛhāṇa tathāgatasya cīvarakarṇakam | tena gṛhītam | atha bhagavān tata eva riddhyā upari vihāyasā prakrāntaḥ | rājagṛhe ’ntarhito vaidehake parvate prātiṣṭhata | tena khalu samayena māgadhakānāṁ manuṣyāṇāṁ kṣetrāṇi samāni samopavicārāṇi āvalīvinibaddhāni bhaktiracanāviśeṣavicitrāṇi dṛṣṭvā ca punar āyuṣmantam ānandam āmantrayate | dṛṣṭāni te ānanda etāni kṣetrāṇi samāni samopavicārāṇy āvalīvinibaddhāni bhaktiracanāviśeṣavicitrāṇi | dṛṣṭāni bhadanta | tasmād ānanda anenākāreṇa bhikṣubhiś cīvarāṇi chitvā setavyāni | sthavirānandena bhikṣūṇām ārocitam | yuṣmābhir anenākāreṇa cīvarakāni pāṭayitvā setavyānīti | bhikṣavaḥ pāṭayitvā cīvarāṇi setum ārabdhāḥ | ekena pārśvena patramukhāni pātayanti | na śobhante | āyuṣmān ānandaḥ saṁlakṣayati | kiṁcāpi bhagavatā nānujñātam | <a class='ref msvii' id='msvii51' href='#msvii51'>MSV:3.2 51</a>sthānam etad vidyate yad etad eva pratyayaṁ kṛtvā anujñāsyatīti | tenobhayapārśvayoḥ patramukhāni dattāni | tathāpy anupātaṁ vinā na śobhate ity anupāto dattaḥ | tataḥ kṛtaniścitaṁ bhagavata upanāmitam | bhagavān āha | sādhu sādhv ānanda yan mayā nānujñātaṁ tat tvayā vijātam | tasmād anujānāmi bhikṣubhir anenākāreṇa cīvarāṇi chitvā sevitavyāni | bhikṣava evaikaṁ cīvaraṁ chitvā syūtvā dhāvayituṁ pravṛttāḥ | avaśiṣṭāny acchinnāni |</p>
<p><a class='ref sc' id='sc34' href='#sc34'>SC 34</a>tato bhagavān magadheṣu janapadeṣu cārikāṁ carann āṭavikām anuprāptaḥ | āṭavikāyāṁ viharaty agrāṭavike dāve | āṭavikā nadī samīpasaṁyogāc chītalā pravātā ca | bhagavatā prathame yāme antarvāsaḥ prāvṛtaḥ | madhyame yāme uttarāsaṅgaḥ | paścime yāme āyuṣmantam ānandam āmantrayate | anuprayaccha me ānanda saṁghāṭīm iti | tata āyuṣmatānandena hastau prakṣālya bhagavata upariṣṭād dattā saṁghāṭī | sā rātrir bhagavatā tricīvareṇātināmitā | tataḥ prabhātāyāṁ rajanyāṁ saṁlakṣayati | ye kecil loke sukumārakāḥ sukhaiṣiṇaḥ | ahaṁ teṣām agraḥ | tad ahaṁ śaknomi tricīvareṇa yāpayituṁ kiṁ punar me śrāvakā iti viditvā bhikṣūn āmantrayate sma | tasmāt tarhi bhikṣavo bhikṣubhiś chinnaṁ tricīvaraṁ dhārayitavyam iti |</p>
<p><a class='ref sc' id='sc35' href='#sc35'>SC 35</a><a class='ref msvii' id='msvii52' href='#msvii52'>MSV:3.2 52</a>uktaṁ bhagavatā chinnaṁ tricīvaraṁ dhārayitavyam iti | anyatamasya bhikṣos tricīvaraṁ nāsti | tasya namataṁ saṁpannam | sa tac chettum ārabdhaḥ | bhagavāṇś ca taṁ pradeśam anuprāptaḥ pṛcchati | bhikṣo kim idam | uktaṁ bhadanta bhagavatā bhikṣuṇā chinnaṁ tricīvaraṁ dhārayitavyam iti | mama <a class='ref fol' id='fol251v1' href='#fol251v1'>Folio 251v1</a><a class='ref gbm' id='gbm6.815' href='#gbm6.815'>GBM 6.815</a>tṛtīyaṁ cīvaraṁ nāsti | paryeṣamāṇasya me idaṁ namataṁ saṁpannam | chitvā cīvaraṁ karomi | naitad bhikṣo chedanārham api tv āsīvakārham | sīvakaṁ kṛtvā dhāraya | ity uktā prakrāntaḥ | bhikṣusaṁghaṁ sannipātya purastād bhikṣusaṁghasya prajñapta evāsane niṣaṇṇaḥ | niṣadya bhagavān bhikṣūn āmantrayate sma | amukasya bhikṣavo bhikṣoś cīvaraṁ nāstīti namataṁ chedayatīti | tasmāt tarhi bhikṣavaḥ paṁcāchedyāni | sarvaṁ namataṁ | sarvaṁ prāvārakaṁ | sarvaṁ kocavaṁ | sarvaṁ lelohitaṁ | sarvaṁ sthūlakambalañ ceti | āsīvakāṁs tu datvā dhārayitavyam |</p>
<p><a class='ref sc' id='sc36' href='#sc36'>SC 36</a>śrāvastyāṁ nidānam | rājñaḥ prasenajitaḥ kosalasya mṛgāro nāma agrāmātyaḥ | tena sadṛśāt kulāt kalatram ānītam | sa tayā <a class='ref msvii' id='msvii53' href='#msvii53'>MSV:3.2 53</a>sārdhaṁ krīḍati ramate paricārayati | tasya krīḍato ramamāṇasya paricārayataḥ putro jātaḥ | evaṁ yāvat sapta putrāḥ jātāḥ | tatra ṣaṇṇāṁ yathābhipretavyavastham | tena nāmāni vyavasthāpitāni | yas tu kanīyāṁs tasya viśākha iti nāmadheyaṁ vyavasthāpitam | yāvan mṛgārasya patnī kālagatā | tena ṣaṇṇāṁ putrāṇāṁ niveśaḥ kṛtaḥ | te svakasvakābhiḥ patnībhiḥ sārdhaṁ maṇḍanaparamā vyavasthitāḥ | gṛhakāryaṁ na cintayanti | mṛgāro gṛhapatiḥ kare kapolaṁ datvā cintāparo vyavasthitaḥ | tasya sapremako brāhmaṇa āgataḥ | sa tena cintāparo dṛṣṭaḥ | sa kathayati | gṛhapate kim asi cintāparaḥ | mamāmī putrāḥ svakasvakābhiḥ patnībhiḥ sārdhaṁ maṇḍanaparamā vyavasthitāḥ | gṛhakāryaṁ na cintayanti | gṛham avasādaṁ gamiṣyatīti | sa kathayati | viśākhasya kasmān niveśo na kriyate | ko jānīyāt kadācit so ’pi pāpataro bhavet | etad api na jñāyate kadācic chobhanataro bhavet | yadi te ’numataṁ samanveṣayāmi dārikam | evaṁ kuru | sa gaveṣamāṇo ’nupūrveṇa caṇpām anuprāptaḥ |</p>
<p><a class='ref sc' id='sc37' href='#sc37'>SC 37</a>caṇpāyāṁ balamitro nāma gṛhapatiḥ | tasya viśākhā nāma duhitā rūpayauvanavatī nayavinayasaṁpannā paṇḍitā paṭupracārā | sā yathābhipretamanoharābhir dārikābhiḥ sārdham udyānabhūmiṁ saṁprasthitā | sa ca brāhmaṇas taṁ pradeśam āgataḥ | tena sā dārikā dṛṣṭā | sa saṁlakṣayati | āsām eva tāvat parīkṣā kartavyeti | sa ca āsām avadhānatatparo mandagatipracāratayā pṛṣṭho ’nubaddhaḥ | prāyo nāryaś calat svabhāvāḥ | <a class='ref msvii' id='msvii54' href='#msvii54'>MSV:3.2 54</a>tāsāṁ kācid dhāvati kācid utpatati kācin nipatati kācid hasati kācid gātravikṣepaṁ karoti kācid gāyati | imāni cānyāni ca durvṛttaceṣṭitāni kurvati | sā tu vinayasaṁpannā mandagatipracārā tābhiḥ sārdhaṁ gacchati | yāvad udyānaṁ saṁprāptās tā dārikāḥ puṣkariṇyās tīre vastrāṇi sthāpayitvā sahasāvatīrya krīḍitum ārabdhāḥ | sā tu yathā yathā pānīyam avatarati tathā tathā vastram utkṣipyāvatīrṇā tathaiva śānteneryāpathā yathā yathā vyuttiṣṭhate tathā tathā vastram avatārayati | tataḥ snātaprayatā ekasmin sthāne sthitā | tā dārikā ātmanā prathamato bhuktvā parijanaṁ pariveṣṭum <a class='ref fol' id='fol252r1' href='#fol252r1'>Folio 252r1</a><a class='ref gbm' id='gbm6.816' href='#gbm6.816'>GBM 6.816</a>ārabdhāḥ | sāpi pūrvaṁ parijanaṁ pariveṣya paścād ātmanā paribhoktum ārabdhā | tato bhuktapītā udyānasukham anubhūya saṁprasthitā | yāvad antarmārge pānīyam uttartavyaṁ tā dārikā upānahau chorayitvottīrṇāḥ | sā tu sopānatkaiva punaḥ saṁprasthitā | tāsām ārāmasaṁpraveśo jātaḥ | sā chatram ādāya āmravanam atikrāntā | anyābhiś chatrāṇi choritāni | tato vātavarṣaṁ prādurbhutam | tadā dārikā devakulaṁ praviśyāvasthitā | sā tv abhyavakāśa eva | sa brāhmaṇas tasyās tādṛśalakṣaṇapracārān dṛṣṭvā tato jātakutūhalas tāṁ dārikāṁ praṣṭum ārabdhaḥ | dārike kasya tvam | balamitrasya duhitā | putri pṛcchāmi | tena kiñcit tvayā kopaḥ karaṇīyaḥ | sā smitapūrvaṁgamā kathayati | tāta pṛccha | ko ’tra kopaḥ | putri sarvā eva dārikā dhāvantya utpatantyo nipatantyo gātravikṣepaṁ kurvantya imāni cānyāni ca durvṛttaceṣṭitāni kurvantyo gacchanti tvaṁ punar vinayasaṁpannā mandagatipracāratayā ābhiḥ <a class='ref msvii' id='msvii55' href='#msvii55'>MSV:3.2 55</a>sārdham udyānaṁ gacchasīti | sā kathayati | sarvā dārikā mātāpitror vikreyaṁ dravyam | yadi mama utpatantyā nipatantyā vā hastaḥ pādo vā bhidyate ko māṁ prārthayate | na tv ahaṁ yāvajjīvam eva mātāpitroḥ poṣyā bhaviṣyāmi | putri śobhanaṁ gatam etat | idam aparaṁ pṛcchāmi | etā dārikā vastrāṇy ekānte sthāpayitvā dvitīyavastraviyuktāḥ sahasāvatīrya krīḍitum ārabdhāḥ | tvaṁ punar yathā pānīyam avatarati tathā tathā vastram anayasi | tāta hrīvyapatrāpyasaṁpanno mātṛgrāmaḥ | yadi māṁ kaścit paśyaty apāvṛtām ayuktam | putri kas tvāṁ tatra paśyati | tāta tvayaiva tāvad ahaṁ dṛṣṭā syām | putri śobhanam etad api gatam | idam aparaṁ pṛcchāmi | etā dārikāḥ pūrvam ātmanā bhuktvā paścāt parijanaṁ bhojayanti | tvaṁ punaḥ pūrvaṁ parijanaṁ bhojayitvā paścād ātmanā bhuṁkṣe | tāta vayaṁ puṇyaphalopajīvinyaḥ satatam evāsmākaṁ parva | etā kusthānaphalopajīvinyaḥ kadācit karhicid udārabhojanaṁ labhante | putri śobhanam etad api gatam | idam aparaṁ pṛcchāmi | sarvalokaḥ śuṣke upānahau dhārayanti | tvaṁ punaḥ udake | kim etat | tāta mūrkho lokaḥ | udaka eva upānahau dhārayitavyau | yat kāraṇaṁ sthale sthāṇur dṛśyate kaṇṭakaḥ pāśāṇaśarkaraḥ śuktiśakalikā śaṁkhasūke khaṇḍikā ca | <a class='ref msvii' id='msvii56' href='#msvii56'>MSV:3.2 56</a>jale tv ete na dṛśyante | ato jala evopānahau dhārayitavyā na sthale | putri śobhanam etad api gatam | idam aparaṁ pṛcchāmi | etā dārikā ātape chatraṁ dhārayanti tvaṁ punar ārāme vṛkṣacchāyāyām | kātra yuktiḥ | tāta mūrkho lokaḥ | ārāma eva chatraṁ dhārayitavyam | yat kāraṇaṁ nityam ārāmaḥ śākhāmṛgaiḥ pakṣibhir ākīrṇaḥ | pakṣiṇa uccāraprasrāvaṁ kurvanti | asthikhaṇḍaṁ pātayanti | śākhāmṛgā uccāraprasrāvaṁ kurvanti | ardhaparibhuktāni phalāni pātayanti | calasvabhāvatvād itaś cāmutaś ca śākhāntare saṁkrāmaṁ kurvanti | kāṣṭhakhaṇḍāni pātayanti | abhyavakāśe ca tan nāsti | kadācit syāt taṁtu laghunipāti | ata ārāma eva chatraṁ dhārayitavyaṁ <a class='ref fol' id='fol252v1' href='#fol252v1'>Folio 252v1</a><a class='ref gbm' id='gbm6.817' href='#gbm6.817'>GBM 6.817</a>nābhyavakāśe | putri śobhanam etad api gatam | idam aparaṁ pṛcchāmi | etā dārikā vātavarṣe devakulaṁ praviṣṭās tvaṁ punar abhyavakāśe sthitā | tāta abhyavakāśa eva sthātavyam | na devakulaṁ praveṣṭavyam | putri kātra yuktiḥ | tāta etāni śūnyadevakulāni nityam eva viṭavātaputradhūrtakair aśūnyāni | yadi mama praviṣṭāyā kaścid aṁgapratyaṁgāni parāmṛśati na tv evaṁ mātāpitror me ayaśasyatā bhavati | varam abhyavakāśe prāṇaviyogaḥ | na tv eva śūnyadevakulapraveśaḥ |</p>
<p><a class='ref sc' id='sc38' href='#sc38'>SC 38</a><a class='ref msvii' id='msvii57' href='#msvii57'>MSV:3.2 57</a>tato ’sau brāhmaṇas tatpracārāvarjitajanitasaumanasyo balamitrasya gṛhapater niveśanaṁ praviśya kanyāpratilambhatṛṣṇāyā sasaṁbhramaḥ svasti svastīty uvāca | gṛhaparijanaḥ kathayati | brāhmaṇa na tāvad bhikṣāvelā | kiṁ prārthayase | kanyābhikṣām | kasyārthāya | śrāvastyāṁ mṛgāro nāmāgrāmātyaḥ | tasya putro viśākho nāma | te kathayanti | sadṛśam asmākaṁ tat kulam | kiṁ tarhi | ativiprakṛṣṭo deśaḥ | sa kathayati | dūra eva dārikā dātavyā | kiṁ kāraṇam | yadi tāvat sukhitā bhavati śrutvā prāmodyam utpādayiṣyati | atha duḥkhitā dānamānasatkārakriyayā khedam āpadyate ’rthāpacayaś ca bhavati | te kathayanti | yady evaṁ dattā bhavatu | tato brāhmaṇaḥ svastīty uktvā prakrānto ’nupūrveṇa śrāvastīṁ gataḥ | mārgaśramaṁ prativinodya mṛgārāgrāmātyasya sakāśaṁ gataḥ | tato dārikāyā āhāravihāratāṁ ceṣṭāṁ rūpayauvanaśobhāṁ vaicakṣaṇyaṁ ca yathāvadākhyāya kathayati | mayā mahatā parikhedena nānādigdeśādhiṣṭhānān paryaṭitvā sā kṛcchreṇa pratilabdhā | gacchedānīṁ pariṇayeti | tato mṛgāreṇāgrāmātyena divasatithimuhūrtanakṣatrapratigrahaṁ kṛtvā caṇpām āgatya mahatā śrīsamudayena viśākhasya pariṇītā |</p>
<p><a class='ref sc' id='sc39' href='#sc39'>SC 39</a>sā mātrā gamanadeśakāle śikṣyate | putri nityaṁ tvayā sūryācandramasau namasyau | agniḥ paricartavyaḥ | ādarśo nirmādayitavyaḥ | śuklāni vāsāṁsi prāvaritavyāni | grahītavyaṁ na dātavyam | vāṇī <a class='ref msvii' id='msvii58' href='#msvii58'>MSV:3.2 58</a>rakṣitavyā | na kasyacid utthāyāsanaṁ dātavyam | miṣṭaṁ bhoktavyam | sukhaṁ svaptavyam | niḥśreṇī baddhavyeti | tato mṛgāreṇa śrutam | sa saṁlakṣayati | iyaṁ dārikā mithyādṛṣṭir grāhyate | aham enāṁ mithyādarśane vivecya samyagdarśanaṁ grāhayiṣyāmīti viditvā tām ādāya saṁprasthitaḥ |</p>
<p><a class='ref sc' id='sc40' href='#sc40'>SC 40</a>tato ’syā mātā snehavyākulahṛdayā aśruvyākulekṣaṇā kaṇṭhe pariṣvajya sasvaraṁ rudantī kathayati | putri idaṁ te paścimaṁ darśanam iti | sā tām anusaṁjñāpayantī kathayati | amba pṛcchāmi | tāvat kiṁ tvam atra jātāhosvij jñātigṛhe | <span class='supplied'>putri jñātigṛhe |</span> tat tava gṛham āhosvid idam | idam | aham apīha jātā | tatra mayā vastavyam | saṁyogo niyataṁ viyogāntaḥ | tūṣṇīṁbhava | kimarthaṁ rodiṣi |</p>
<p><a class='ref sc' id='sc41' href='#sc41'>SC 41</a>tato mṛgāraḥ sthalena saṁprasthitaḥ | viśākhā svāminā sārdhaṁ svagṛhalabdhena ca parijanena nauyānena saṁprasthitā | tatra vaḍavā aciraprasūtā nāvam adhirohyate | kiśorakaḥ sthale khedam <a class='ref fol' id='fol253r1' href='#fol253r1'>Folio 253r1</a><a class='ref gbm' id='gbm6.818' href='#gbm6.818'>GBM 6.818</a>āpatsyatīti | sā yatnenāpi nābhirohatīti kolāhalo jātaḥ | viśākhayā śrutam | sā kathayati | kimartham ayaṁ kolāhala iti | tair yathāvṛttam ākhyātam | viśākhā kathayati | kiśorakaṁ pūrvam abhirohayata svayam abhirokṣyatīti | tais tathā kṛtam | abhirūḍhā | tato mṛgāreṇa te pṛṣṭāḥ | kimarthaṁ cireṇa yūyam āgatāḥ | vaḍavā <a class='ref msvii' id='msvii59' href='#msvii59'>MSV:3.2 59</a>nāvaṁ nābhirohati | atha katham abhirūḍhā | cāṇpeyikayā upāyasaṁvidhānam ākhyātaṁ kiśorakaṁ pūrvam abhirohayata | paṇḍitā cāṇpeyikā |</p>
<p><a class='ref sc' id='sc42' href='#sc42'>SC 42</a>yāvad antarmārgo sārthā rātriṁ vāsam upagatāḥ | mṛgārasya prāgbhāre śayyā prajñaptā | viśākhā dṛṣṭvā pṛcchati | kasyaiṣā śayyā | mṛgārasya | apanayata | kiṁ kāraṇam | yadi suptasya prāgbhāra upari nipatati niyatam avaṣṭabdhaḥ kālaṁ karoti | mama yāvajjīvam ayaśasyam | īdṛśī dārikā pariṇītā yad antarmārga eva śvaśuraḥ kālagato gṛham api na saṁprāpta iti | tac ca śayanāsanam apanītaṁ prāgbhāraś ca patitaḥ | samantān mahājanakāyaḥ pradhāvito gṛhapatir avaṣṭabdhaḥ iti | gṛhapatiḥ kathayati | bhavanto mā bibhīta | ihāhaṁ tiṣṭhāmi | śayyāṁ pratyavaikṣanta | apanītā śayyā | kena | viśākhayā | paṇḍitā cāṇpeyikā | punar api jīrṇodyāne vāsam upagatāḥ | mṛgārasya śūnyadevakule śayyā prajñaptā | viśākhayā dṛṣṭā | pṛcchati | kasyaiṣā śayyā | āryasya | apanayata | kiṁ kāraṇām | yadi devakulaṁ patati tato ’vaṣṭabdhaḥ kālaṁ karoti | nanu me pūrvavad yaśasyam | sā cāpanitā | devakulaṁ ca patitam | mahājanakāyo pradhāvitaḥ pūrvavad yāvat paṇḍitā cāṇpeyikā |</p>
<p><a class='ref sc' id='sc43' href='#sc43'>SC 43</a>yāvad anupūrveṇa śrāvastīm anuprāptā | mārgaśrame prativinodite suhṛtsaṁbandhibāndhavajane ca preṣite viśākhā svakulānurūpaṁ gṛhe <a class='ref msvii' id='msvii60' href='#msvii60'>MSV:3.2 60</a>karma kāryate | mṛgārasya ṣaṭ snuṣā vāreṇa vāraṁ gṛhajanasya bhaktaṁ saṁpādayanti | viśākhāpi tathaiva niyuktā | tvayāpi saptame divase vāraḥ kartavya iti | tasyā vāra āgamiṣyatīti | ye śvaśuraśvaśrūsvāmināṁ gandhā avaśiṣyante carpaṭikāṁ kṛtvā pratidivasaṁ śoṣayati | yān saktūn pratidinaṁ labhate tataḥ prasthāni viśākhā apanīya sthāpayati | pariśiṣṭaṁ ghṛtena modayati tatpramāṇā eva bhavanti | madyapānāgatas tu śvo vāro bhaviṣyatīti | yat svāmino nirmālyam ātmanaś ca tacchītale sthāpitam | yāvat prabhātāyāṁ rajanyāṁ karmakarāṇāṁ āmalakaṁ dattaṁ gandhaḥ puṣpāṇi bhojanaṁ madyaṁ ca | te parituṣṭāś cireṇa vayaṁ purāṇagṛhapatipatnyā avalokitā iti | tais tasmin divase dviguṇaṁ karma kṛtam | yāvan mṛgāraḥ kālavelāyāṁ karmāntān avalokayan paśyati prabhūtaṁ karma kṛtam | sa pṛcchati | kiṁ yuṣmābhir apare bhṛtakapuruṣā gṛhītāḥ | na | kenacit ko ’tra yogo yenādya dviguṇaṁ karma kṛtam | te kathayanti | āryā yādṛśaṁ bhaktaṁ tādṛśaṁ karma | kim etat | tair yathāvṛttaṁ vistareṇa samākhyātam | mṛgāraputrais svakasvakānāṁ patnyaḥ <a class='ref msvii' id='msvii61' href='#msvii61'>MSV:3.2 61</a>ārocitāḥ | tāḥ kathayanti | vayam api gṛhād apahṛtya bhṛtakapuruṣāṇāṁ priyaṁ kuryāma | vayam apy āryasya yuṣmākaṁ bhṛtakapuruṣāṇāṁ <a class='ref fol' id='fol253v1' href='#fol253v1'>Folio 253v1</a><a class='ref gbm' id='gbm6.819' href='#gbm6.819'>GBM 6.819</a>ca priyā bhavema yathā viśākhayā kṛtam | tato mṛgāreṇa viśākhā pṛṣṭā | putri kathaṁ tvayā bhaktaṁ pratijāgaritam | tayā vistareṇa samākhyātam | mṛgāras tuṣṭaḥ | tena saiva gṛhavyāpāre niyuktā | antarjanaś ca sarvo ’bhihitaḥ | yo yuṣmākaṁ viśākhayā dattena parituṣyati tena sthātavyam ānukūlyena vā caritavyaṁ yāvad asau gṛhasvāminī saṁvṛttā | sācāravihāratayā sauratyena ca sarvam antarjanaṁ toṣayati | yāvad apareṇa samayena viśākhāyā gṛhasyopariṣṭād haṁsā uttarakurudvīpād akṛṣṭoptaṁ taṇḍulaphalaśālim ādāya saṁprasthitāḥ | rājñaś ca gṛhe haṁsas tiṣṭhati | tena tān dṛṣṭvā kūjitam | tair api samayoniviśvāsodvegam asahamānaiḥ kūjitam | rājñaś caraṇakoṣṭhe śāliballaryo nipatitāḥ | tato rājño ’mātyānām ekaikā dattā | mṛgāreṇa svapratyaṁśo viśākhāyā dattaḥ | tayā samudgake sthāpayitvā kārṣikāṇāṁ ājñā dattā | te ’pi sutarāṁ parituṣṭāḥ | taiḥ kṣetrastokaṁ suparikarṣīkṛtya kālaṁ jñātvā uptaḥ | devaḥ kālavarṣī saṁvṛttaḥ | bījānurūpā saṁpattir jātā | aparasmin varṣe prabhūtaṁ saṁpannam aparasminn api varṣe prabhūtataram | <a class='ref msvii' id='msvii62' href='#msvii62'>MSV:3.2 62</a>evaṁ yāvat sarvāṇi koṣṭhāgārāṇi haṁsāhṛtakuśūlaiḥ <span class='del'>MS <span class='supplied'>haṁsāhṛtakaśālaiḥ</span></span> paripūrṇāni | yāvad rājñaḥ prasenajitaḥ kosalasya glānyam utpannam | tena vaidyā āhūya prṣṭāḥ | te kathayanti | deva yadi haṁsāhṛtaśāliḥ saṁpadyate tena maṇḍaṁ sādhayitum arhasi | pītvā svastho bhaviṣyasīti | rājñā amātyā āhūya pṛṣṭāḥ | bhavanto mayā yuṣmākaṁ haṁsāhṛtāni śāliśīrṣāṇi dattāni | tāni yuṣmābhiḥ kiṁ kṛtāni | tatra kecit kathayanti | deva asmābhir devakule dattānīti | apare kathayanti | asmābhir agnau prakṣiptāni iti | apare kathayanti | asmābhir dvāraśālāyāṁ baddhānīti | mṛgāraḥ kathayati | deva mayā viśākhāyā dattāni | pṛcchāmi tāvat tayā kiṁ kṛtānīti | tena viśākhā pṛṣṭā | sā kathayati | tāta kiṁ haṁsāhṛtaśālinā prayojanam | rājño glānyam utpannam | vaidyair haṁsāhṛtā śālir vyapadiṣṭā | tato viśākhayā sauvarṇaṁ bhājanaṁ haṁsāhṛtasya taṇḍulasya <span class='supplied'>maṇḍena</span> pūrayitvā rājñaḥ preṣitam | rājñā paribhuktam | svasthībhūtaḥ |</p>
<p><a class='ref sc' id='sc44' href='#sc44'>SC 44</a>apareṇa samayena jānapadaiḥ rājñe baḍavādvayaṁ preṣitam | mātā ca duhitā ca | tatra na kaścij jānīte katarā mātā katarā duhitā iti | rājñā amātyānām ājñā dattā | bhavantaḥ suvicāritaṁ kṛtvā mama nivedayata iti | amātyāḥ sakaladivasaṁ vicārayantaḥ khinnāḥ | na nirloḍitam | mṛgāraś cirakāle gṛhaṁ gataḥ | viśākhā <a class='ref msvii' id='msvii63' href='#msvii63'>MSV:3.2 63</a>pādayor nipatya kathayati | tāta kim adya cireṇāgataḥ | tena yathāvṛttaṁ vistareṇa samākhyātam | viśākhā kathayati | tāta kim atra jñātavyam | tābhyāṁ yogyāśanaṁ samaṁ deyam | yā duhitā sā śīghraṁ bhakṣayitvā mātuḥ pratyaṁśaṁ bhakṣayiṣyati | yā mātā aparipanthinī mukhaṁ nikṣipya sthāsyati | etac cihnam iti | mṛgāreṇa amātyānāṁ niveditam | tair api yathā samādiṣṭā parīkṣā kṛtā | tataḥ prabhātāyāṁ rajanyāṁ rājñe niveditam | deva <a class='ref fol' id='fol254r1' href='#fol254r1'>Folio 254r1</a><a class='ref gbm' id='gbm6.820' href='#gbm6.820'>GBM 6.820</a>iyaṁ mātā iyaṁ duhitā iti | rājā kathayati | kathaṁ yuṣmābhiḥ parijñātam | deva evaṁ caivaṁ ca | hyastanike na parijñātam | deva kā śaktir asmākaṁ parijñātum | viśākhayā evaṁ saṁdiṣṭam | rājā kathayati | paṇḍitā cāṇpeyiketi |</p>
<p><a class='ref sc' id='sc45' href='#sc45'>SC 45</a>anyatamaḥ puruṣas tīrthe kambalaṁ sthāpayitvā snāti | anyatamaś ca puruṣa āgataḥ | sa tena kambalena śiro veṣṭayitvā tatraiva snātum ārabdhaḥ | sa puruṣaḥ snātvotthito na paśyati kambalam | puruṣaḥ kathayati | bhoḥ puruṣa kiṁ samanveṣase | kambalam | kutas tava kambalam | syād yathāhaṁ śiro veṣṭayitvāvatīrṇas tathā tvam apy avatīrṇaḥ syā iti | sa kathayati | eṣa evāsau madīyaḥ kambalaḥ | tvadīyo madīya iti tayor vivādo jātaḥ | tau rājñaḥ sakāśaṁ gatau | rājñā amātyānām ājñā dattā | bhavantaḥ parīkṣitvā yasya santakas tasyānuprayacchata <a class='ref msvii' id='msvii64' href='#msvii64'>MSV:3.2 64</a>iti | te parīkṣitum ārabdhāḥ | ekaḥ pṛṣṭaḥ | sa kathayati madīya iti | aparaḥ pṛṣṭaḥ | sa kathayati madīya iti | tvadīyo madīya iti divaso ’tikrāntaḥ | amātyāḥ khinnāś cirakāle anirloḍayitvaiva gṛhaṁ gatāḥ | viśākhayā mṛgāraḥ pūrvavat pṛṣṭaḥ | tena yathāvṛttam ārocitam | viśākhā kathayati | tāta kim atra jñātavyam | tau vaktavyau | eko ’pi ardhaṁ gṛhṇātv aparo ’py ardham iti | yasya santakaḥ sa vakṣyati | kimarthaṁ madīyaḥ kambalaś chidyate iti | yasya na santakaḥ sa saṁlakṣayiṣyaty ardham api tāvan me bhavatu | ko ’tra mama vyaya ity eṣātra parīkṣā iti | mṛgāreṇa gatvā amātyānāṁ niveditam | deva pūrvavad yāvad rājā kathayati | paṇḍitā cāṇpeyiketi |</p>
<p><a class='ref sc' id='sc46' href='#sc46'>SC 46</a>rājño yānapātrakeṇa vaṇijā candanagaṇḍīrakaḥ prāvṛto ’nupreṣitaḥ | tasya na vijñāyate katarad agraṁ kataran mūlam iti | rājā amātyānām ājñā dattā | vicārayatha iti | taiḥ kṛtsnaṁ divasaṁ vicāritam | na parijñātam | cirakāle gṛhaṁ gatāḥ | viśākhayā pūrvavad yāvan mṛgāraḥ pṛṣṭaḥ | tena yathāvṛttaṁ vistareṇa samākyātam | viśākhā kathayati | tāta kim atra jñātavyam | udake prakṣeptavyaḥ | yan mūlaṁ tad adhastād bhavati | yad agraṁ tad upariṣṭād bhavati | eṣā tatra parīkṣeti | mṛgāreṇa amātyānāṁ niveditam | pūrvavad yāvad rājā kathayati | paṇḍitā cāṇpeyiketi |</p>
<p><a class='ref sc' id='sc47' href='#sc47'>SC 47</a><a class='ref msvii' id='msvii65' href='#msvii65'>MSV:3.2 65</a>anyatamasmin karvaṭake gṛhapatiḥ | tena sadṛśāt kulāt kalatram ānītam | tasya na putro na duhitā | tena putrābhinandinā dvitīyā patnī ānītā | tasyāḥ prathamapatnyā īryṣāprakṛtyā yonivināśanaprayogo dattaḥ | tasyāḥ sutarāṁ yonir viśuddhā āpannasatvā saṁvṛttā | yāvan navānāṁ māsānām atyayāt prasūtā | dārako jātaḥ | sā saṁlakṣayati | pratikruṣṭam etad vairāṇāṁ yaduta sāpatnakam | niyatam enam aparā mātā yena vā tena vopāyena ghātayati | kiṁ mama svāmī kariṣyati | kiṁ vā aham | kiyantaṁ ca kālaṁ rakṣitavyaḥ | sarvathā asyā eva dātavya iti tayā svāminā saha saṁpradhārya labdhānujñayā sā prathamapatnī uktā | bhagini tavaivaiṣa putro datto mayā | saṁvardhaya enam iti | sā saṁlakṣayati | yasyāḥ putras tasyā gṛham | saṁvardhayāmi | gṛhasvāminī bhaviṣyāmīti | <a class='ref fol' id='fol254v1' href='#fol254v1'>Folio 254v1</a><a class='ref gbm' id='gbm6.821' href='#gbm6.821'>GBM 6.821</a>sa tayā saṁvardhitaḥ | pitā cāsya kālagataḥ | tayor gṛhanimittaṁ vivādo jātaḥ | ekā kathayati | mamaiva putro dvitīyā kathayati mamaiṣa putra iti | te rājñaḥ sakāśaṁ gate | rājñā amātyānām ājñā dattā | gacchata bhavanto vicārayatheti | teṣāṁ vicārayatāṁ divaso ’tikrānto na nirloḍitam | cirakāle gṛhaṁ gatāḥ | viśākhā mṛgāraṁ pṛcchati | pūrvavad yāvat kim atra jñātavyam | te vaktavye na vayaṁ jānīmaḥ kasya putra iti yā yuvayor balavatī sā gṛhītvā gacchatu | te bāhudvayena gṛhītvā ākarkṣyataḥ | sa duḥkhyamāno <a class='ref msvii' id='msvii66' href='#msvii66'>MSV:3.2 66</a>rodiṣyati | yāsya mātā sā sānunayā pratimokṣyati | jīvantam api tāvad enaṁ drakṣāmīti | sānyā nirdayā na pratimokṣyati | yadā kaṣābhis tāḍitā bhavati tadā yathābhūtaṁ kariṣyati | iyam atra parīkṣeti | mṛgāreṇāmātyānām evaṁ niveditam | pūrvavad yāvad rājā kathayati | paṇḍitā cāṇpeyiketi |</p>
<p><a class='ref sc' id='sc48' href='#sc48'>SC 48</a>athāpareṇa samayena mṛgāro glānipatitaḥ | tasya vaidya ekaṁ divasaṁ bhaiṣajyaṁ dadāti punar glāno bhavati | viśākhā saṁlakṣayati | kimarthaṁ tāta ekasmin divase svastho bhavati dvitīye divase punar glāno bhavati | yair bhaiṣajyaiḥ svastho bhavati tāni nimittīkṛtāni | tatas tayā vaidyānāṁ dvāraṁ dhārayitvā svayam eva cikitsā kṛtā | svasthībhūtaḥ | mṛgāraḥ saṁlakṣayati | ko ’tra yogo yenāham ekasmin divase svastho bhavāmy ekasmin glānaḥ | yadā vaidyo na praviśati tadā nityam eva svastha iti | tena viśākhā pṛṣṭā | pūrvavad yāvat paṇḍitā cāṇpeyikā |</p>
<p><a class='ref sc' id='sc49' href='#sc49'>SC 49</a>rājñaḥ prasenajitaḥ kosalasya śrīvardhano nāma hastiviśvāsikaḥ | so ’pareṇa samayena rājñā avasāditaḥ | viśākhayā śrutam | tayā mṛgāra uktaḥ | tāta sarveṣām amātyānām antyam avasādanam | arhasi śrīvardhanasya devaṁ kṣamayitum | sa kathayati | putri kṣamayāmi | tatas tena rājābhihitaḥ | deva śrīvardhano devasya bhaktaḥ | kṣamyatām <a class='ref msvii' id='msvii67' href='#msvii67'>MSV:3.2 67</a>asyeti | rājā kathayati | kṣāntam | deva yadi kṣāntaṁ tāny asya vṛttipadāni dīyantām | evaṁ bhavatu | dattāni | śrīvardhanena vijñātaṁ yathā viśākhayā mama rājā kṣamāpita iti | sa tasyāḥ pratyupakārabuddhyā sthitaḥ | apareṇa samayena mṛgārasya puruṣavyādhir utpannaḥ | viśākhā asyopasthānaṁ karoti | sa jihreti | sā kathayati | tāta kimarthaṁ jihreṣi | kiṁ na duhitā pitur upasthānaṁ karoti | tathāpy asau jihreti | sā saṁlakṣayati | nāyaṁ mamāntikād upasthānaṁ svīkaroti | dārasaṁgraham asya karomīti | sā śrīvardhanasya gṛhaṁ gatā | tena svāgatavādena samudācaritvā āsanaṁ dattam | niṣaṇṇā śrīvardhanasya duhitā | sā tenoktā | dārike viśākhāpādayoḥ gṛhāṇeti | viśākhā kathayati | sthānam etad vidyate yan mayaivaiṣā pādayor grahītavyā bhavatīty uktvā kathayati | svasti sute iti | śrīvardhanaḥ kathayati | kiṁ prārthayase | kanyābhikṣām | kasyārthāya | sā kathayati | tātasya | sa tūṣṇīm avasthitaḥ | śrīvardhanasya patnī kathayati | vṛddhaḥ | kathaṁ tasya dīyata iti | viśākhā kathayati | dhanayauvane hi puruṣāḥ | kiṁ vicāreṇa dīyatām iti | śrīvardhanaḥ kathayati | bhadre asmākaṁ viśākhopakāriṇī | dīyatām | yady evaṁ dattā bhavatu | tato <a class='ref fol' id='fol255r1' href='#fol255r1'>Folio 255r1</a><a class='ref gbm' id='gbm6.822' href='#gbm6.822'>GBM 6.822</a>mṛgāreṇa mahatā śrīsamudayena pariṇītā | sā tasyopasthānaṁ kartuṁ pravṛttā | viśākhā na tathā |</p>
<p><a class='ref sc' id='sc50' href='#sc50'>SC 50</a>mṛgāraḥ kathayati | putri vācam anuprayaccheti | sā kathayati | sā kathayati | tāta mā kiñcit parihīyate | putri yas tvaṁ mātrā <a class='ref msvii' id='msvii68' href='#msvii68'>MSV:3.2 68</a>śikṣitā tan na kiñcit samādāya vartase | tāta sarvaṁ samādāya varte | yat kathayati sūryācandramasau namasyāv iti | dārikāyāḥ sūryācandramasaḥsthānīyau śvaśrūśvaśurau | tān ahaṁ namasyāmi | yat kathayati agniḥ paricartavya iti | striyā bhartāgnisthānīyaḥ | bhartur āsannayā bhavitavyam | nātidūrasthayā | sāhaṁ svāminam agnivat paricarāmi | yat kathayaty ādarśo nirmādayitavya iti | tad gṛham ādarśasthānīyaṁ nityam upaleptavyaṁ saṁmārṣṭavyaṁ ca | tad ahaṁ gṛhasaṁskāram anudivasaṁ karomy eva | yat kathayati śuklāni vāsāṁsi prāvaritavyānīti | anyair vastrair gṛhaparikarma kartavyam | śuklāni vastrāṇi prāvṛtya devaśuśrūṣā kartavyā svābhisaṁskāraṁ copasaṁkramyam iti | etad apy ahaṁ karomy eva | yat kathayati grahītavyaṁ na dātavyam iti | kiṁ grahītavyam | lokasakāśād duruktavacanāni | na ca kiñcid duruktaṁ vacanīyam | etad apy ahaṁ samādāya varte | yat kathayati vāṇī rakṣitavyeti | guhyavacanaṁ na prakaṭīkartavyam | tan me vāksaṁyamo ’sty eva | yat kathayati na kasyacid utthāyāsanaṁ dātavyam iti | evaṁ kathayati | tvaṁ kulavadhū tvayā pratigupte sthāne niṣettavyam | sāhaṁ pratigupta eva niṣīdāmi | yat kathayati mṛṣṭaṁ bhoktavyam iti | sububhukṣitayā bhoktavyam iti | sāhaṁ nityaṁ gṛhajane bhukte bubhukṣitā ca bhuṁje | yat kathayati sukhaṁ śayitavyam iti | sarvaṁ gṛhakāryaṁ kṛtvā rātrau bhāṇḍaṁ pratiśāmya śayyā te kalpayitavyā yathā <a class='ref msvii' id='msvii69' href='#msvii69'>MSV:3.2 69</a>na punar uttiṣṭhasi idaṁ sunihitam idaṁ durnihitam iti | tad aham evam eva karomi | yat kathayati niḥśreṇī baddhavyeti | evaṁ kathayati | tvaṁ pūrvakair daśabhiḥ karmapathaiḥ samanvāgatā yena devagatiṁ prāpya iha manuṣyaloke upapannā | tad iyaṁ karmabhūmiḥ | ihāpi tvayā dānāni dātavyāni puṇyāni kartavyāni pāpaṁ na karaṇīyam | eṣāpi puṇyamayī niḥśreṇī svargasopānabhūteti | etad apy ahaṁ śaktyā saṁpādayāmi | sādhu sādhu viśākhe | paṇḍitā tava mātā | tvaṁ tu paṇḍitatarā yayā mātuḥ sandhāya bhāṣitaṁ vijñātam |</p>
<p><a class='ref sc' id='sc51' href='#sc51'>SC 51</a>atha mṛgārasyaitad abhavat | yadi bhagavān anujānīyād ahaṁ viśākhāṁ mātaraṁ ghoṣayeyam iti viditvā yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvā bhagavantam idam avocat | labhyaṁ bhadanta snuṣāṁ mātaraṁ ghoṣayitum iti | bhagavān āha | sacet paṁcabhir dharmaiḥ samanvāgato bhavati | katamaiḥ paṁcabhiḥ | glānam upatiṣṭhati | pratirūpeṣu dāreṣu pratiṣṭhāpayati | jīvitenācchādayati | dhanaṁ rakṣati | prajñayā ca saṁvidhānaṁ karoti |</p>
<blockquote class='gatha'>
<p><a class='ref sc' id='sc52' href='#sc52'>SC 52</a>antaroddānam |</p>
<p><a class='ref sc' id='sc53' href='#sc53'>SC 53</a>glānopasthānaṁ dārā ca jīvitasya dhanasya ca |<br>
prajñayā upasaṁharṣī pañcaitā mātaraḥ smṛtāḥ ||</p>
</blockquote>
<p><a class='ref sc' id='sc54' href='#sc54'>SC 54</a>atha mṛgāro yena rājā prasenajit kosalas tenopasaṁkrāntaḥ | upasaṁkramya rājānaṁ prasenajitaṁ kosalam idam avocat | icchāmy ahaṁ <a class='ref msvii' id='msvii70' href='#msvii70'>MSV:3.2 70</a>deva viśākhāṁ mātaram udghoṣayitum | rājā kathayati | mamāpi viśākhayopasthānaṁ kṛtam aham apy āryakāṁ pṛṣṭvā tāṁ bhaginīm <a class='ref fol' id='fol255v1' href='#fol255v1'>Folio 255v1</a><a class='ref gbm' id='gbm6.823' href='#gbm6.823'>GBM 6.823</a>udghoṣayāmi | tenāryakā pṛṣṭā | sā kathayati | udghoṣaya mā vā | bhaginy evāsau | kathaṁ kṛtvā | purānu brahmadatto ’sya <span class='del'>Ed. <span class='supplied'>brahmatto ’sya</span>; MS: <span class='supplied'>arāḍabrahmadattasya</span>; BHSD s.v. <span class='supplied'>purāṇa</span></span> preṣyadārikayā sārdhaṁ saṁvāsaṁ gataḥ | tasyāḥ putro jātaḥ | tasya balamitra iti nāma kṛtam | sa vṛddharājena kasmiṁścid evādhikaraṇe pravāsitaḥ | caṇpāṁ gatvāvasthitaḥ | tasyāsau duhitā | tava bhaginī bhavati | tato rājñā hastiskandhe āropya udghoṣitā | iyaṁ viśākhā mṛgārasya mātā | rājñaḥ prasenajito bhaginīti | tayā pūrvārāme vihāraṁ kārayitvā cāturdiśāya bhikṣusaṁghāya niryātitam | tathā sthavirair api sūtrānta upanibaddham | bhagavān śrāvastyāṁ viharati pūrvārāme mṛgāramātuḥ prāsāda iti |</p>
<p><a class='ref sc' id='sc55' href='#sc55'>SC 55</a>apareṇa samayena viśākhā dvātriṁśad aṇḍāni prasūtā | mṛgāraḥ śrutvā kare kapolaṁ datvā cintāparo vyavasthitaḥ | janapadakalyāṇī kīdṛśo ’narthaḥ prādurbhūta iti | mṛgāras tāni cchorayitum ārabdhaḥ | viśākhā kathayati | tāta mā cchoraya | bhagavatas tāvad ārocayeti | tena bhagavata ārocitam | bhagavān āha | mā cchorayeti | tad dvātriṁśat puṭaṁ <a class='ref msvii' id='msvii71' href='#msvii71'>MSV:3.2 71</a>kacchapuṭaṁ kārayitvā kulasyopari ekaikam aṇḍaṁ pratyekaṁ puṭeṣu sthāpayeti | viśākhāṁ ca vada | triṣkālaṁ pāṇinā parāmṛṣa | saptame divase sphuṭiṣyanti | dvātriṁśat kumārā bhaviṣyantīti | tena tathā kṛtam | saptame divase sphuṭitāni | dvātriṁśat kumārā jātāḥ | unnītā vardhitā mahāntaḥ saṁvṛttā vyāḍavikrāntāḥ | apareṇa samayena te rathābhirūḍhā bahir nirgatāḥ praviśanti | purohitaputraś ca rathābhirūḍho nirgacchati | yāvad anyonyadhurātuṇḍo lagnaḥ | purohitaputraḥ kathayati | apanayateti | te ’pi kathayanti | tvam evāpanayeti | purohitaputro ’ham iti puruṣaṁ vaktum ārabdhaḥ | tato viśākhāputraiḥ dhurātuṇḍakena gṛhītvā kṣiptaḥ | saṁkārakūṭe patitaḥ | sa bhasmāvaguṇṭhitaśirāḥ pituḥ sakāśaṁ gataḥ | aśruparyākulekṣaṇaḥ kathayati | tāta viśākhāputrair mama īdṛśī samavasthā kṛteti | putra kimartham | tena vistareṇa samākhyātam | sa kathayati | putra yady evaṁ kramaghātyās te | mā śokaṁ kuru | upāyasaṁvidhānaṁ kariṣyāmi | sa teṣāṁ randhrānveṣaṇatatparo vyavasthitaḥ | apareṇa samayena rājñaḥ prasenajitaḥ kosalasya kārvaṭiko viruddhaḥ | tasya rājñā ekaṁ daṇḍasthānaṁ preṣitam | hataprahatam āgatam | evaṁ yāvat saptadaṇḍasthānāni hatapratyāhatāni | rājā svayam eva caturaṁgeṇa balakāyena nirgacchati | <a class='ref msvii' id='msvii72' href='#msvii72'>MSV:3.2 72</a>viśākhāputrāś ca praviśanti | tair asau dṛṣṭa uktaś ca | devaḥ saṁprasthita kārvaṭikāṁ sannāmayitum iti | tiṣṭhatu deva | vayaṁ gacchāmaḥ | evaṁ kurutheti | tena teṣāṁ caturaṅgo balakāyo dattas tair gatvāsau kārvaṭikaḥ sannāmitaḥ | vandigrahakaraprātyāyāṁś ca gṛhītvā āgatāḥ | purohitaḥ kathayati | deva ete atīva vikrāntāḥ | yad devasya kṛcchrasādhyaṁ tad eṣām alpasādhyam | devenaitac cintanīyam iti | kākaśaṁkino hi rājānaḥ | <span class='supplied'>tat</span> hṛdi kṛtvā vyavasthitaḥ | punaḥ <a class='ref fol' id='fol256r1' href='#fol256r1'>Folio 256r1</a><a class='ref gbm' id='gbm6.824' href='#gbm6.824'>GBM 6.824</a>purohitaṁ pṛcchati | katham atra pratipattavyam | sa kathayati | deva kim atra pratipattavyam | yady eṣām abhirucitaṁ devaṁ rājyāc cyāvayitvā svayam eva rājyaṁ kārayanti | rājā sutarāṁ khinnaḥ saṁlakṣayati | syād evam | kathaṁ ghātayitavya ity upāyasaṁvidhānaṁ cintayati | na kaṁcit pṛcchati | mā mantrasrāvo bhaviṣyatīti svayam evāsya vicārayato buddhir utpannā | ihaivopanimantrya ghātayitavyā iti | tena viśākhāyā sandiṣṭam | bhāgineyaiś ca iha bhoktavyam iti | sā saṁlakṣayati | śvo dārakā mātulasya sakāśe bhokṣyante | aham api buddhapramukhaṁ bhikṣusaṁghaṁ bhojayāmīti viditvā yena bhagavāṁs tenopasaṁkrāntā | upasaṁkramya bhagavataḥ pādau śirasā vanditvaikānte niṣaṇṇā | ekāntaniṣaṇṇāṁ viśākhāṁ mṛgāramātaraṁ bhagavān dharmyayā kathayā pūrvavad yāvat saṁpraharṣya tūṣṇīṁ<span class='supplied'>bhūtaḥ</span> | atha viśākhā mṛgāramātā utthāyāsanād yena bhagavāṁs tenāṁjaliṁ praṇamya bhagavantam <a class='ref msvii' id='msvii73' href='#msvii73'>MSV:3.2 73</a>idam avocat | adhivāsayatu me bhagavān pūrvavad yāvat purastād bhikṣusaṁghasya | prajñapta evāsane niṣaṇṇā | teṣāṁ ca rājñaḥ sakāśād dūta āgataḥ | dārakā āgacchantv iti | tato rājñā hālāhalena viṣeṇa ca sahayogena vihvalīkṛtāḥ | śirāṁsi chinnāni | tataḥ peḍāṁ pūrayitvā jyeṣṭhaputrasya śira upari datvā jatumudrayā lakṣayitvā viśākhāyāḥ preṣitāḥ | viśākhā saṁlakṣayati | nūnaṁ devena bhāgineyānām ācchādanaṁ preṣitam | aham api buddhapramukhaṁ bhikṣusaṁgham ācchādayāmīti | tataḥ sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena pūrvavad yāvad bhagavantaṁ bhuktavantaṁ viditvā dhautahastam apanītapātraṁ peḍām uddhāṭayitum ārabdhā | bhagavān saṁlakṣayati | saced viśākhā adṛṣṭasatyā putrabadhaṁ drakṣyati sthānam etad vidyate yat satyānām abhājanībhaviṣyatīti viditvā viśākhām āha | niṣīda tāvad dharmaṁ śṛṇu | paścād yathābhipretaṁ kariṣyasīti | sā bhagavataḥ pādābhivandanaṁ kṛtvā purastān niṣaṇṇā dharmaśravaṇāya | tato bhagavatā tasyā āśayānuśayaṁ dhātuṁ prakṛtiṁ ca jātvā pūrvavad yāvat satyadarśanaṁ kṛtam | tato dṛṣṭasatyā sā peḍām uddhāṭitvā paśyati putraśirāṁsi | tataḥ kathayati | bhagavan evam anityāḥ sarvasaṁskārā iti | tatra bhagavān bhikṣūn āmantrayate sma | haṁbho bhikṣavo rājā prasenajit kosalo yena viśākhāyāḥ putrāḥ praghātitāḥ | te cen na <a class='ref msvii' id='msvii74' href='#msvii74'>MSV:3.2 74</a>praghātitāḥ syuḥ | ebhir eva sahāyaiḥ kṛtsnā tena vasumatī karatale sthāpitā syād iti |</p>
<p><a class='ref sc' id='sc56' href='#sc56'>SC 56</a>atha rājā prasenajit kosalo rajasāvacūrṇitagātro yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte niṣaṇṇaḥ | ekāntaniṣaṇṇaṁ rājānaṁ prasenajitaṁ kosalaṁ bhagavān idam avocat | kutas tvaṁ mahārājaitarhy āgacchasi rajasāvacūrṇitagātraḥ | yāni tāni bhadanta rājñāṁ kṣatriyāṇāṁ mūrdhābhiṣiktānāṁ janapadaiśvaryasthā<span class='supplied'>ma</span>vīryam anuprāptānāṁ mahāntaṁ pṛthivīmaṇḍalam abhinirjityādhyāvasatāṁ <a class='ref fol' id='fol256v1' href='#fol256v1'>Folio 256v1</a><a class='ref gbm' id='gbm6.825' href='#gbm6.825'>GBM 6.825</a>pṛthagbhavanti rājakṛtyāni rājakaraṇīyāni tāny ahaṁ kṛtvā pariprāpya etarhy āgacchāmi rajasāvacūrṇitagātraḥ | tena hi mahārāja tvām eva prakṣyāmi | yathā te kṣamate tathainaṁ vyākuru | tadyathā mahārāja iha te pūrvasyāṁ diśi puruṣa āgacchec chraddhitaḥ pratyayitaḥ stheya avisaṁvādito lokasya | sa evaṁ vadet | tato ’haṁ tavaitarhy agacchāmi pūrvasyām diśi | so ’haṁ tatrāprākṣam | mahāśailaṁ parvatam akhaṇḍam achidram asuṣiraṁ susaṁvṛttam ekaghanaṁ yāvac ca pṛthivī yāvac ca nabho ’trāntare sarvān satvān sarvān prāṇinaḥ sarvāṇi bhūtāni sarvaṁ ca tṛṇakāṣṭhaśākhāparṇaśadam <a class='ref msvii' id='msvii75' href='#msvii75'>MSV:3.2 75</a>abhiniṣpeṣayann āgacchati <span class='del'>Ms: abhiniṣpīṣaṁ nāgacchanti</span> | yat te deva kṛtyaṁ vā karaṇīyaṁ vā tat kuruṣveti | evaṁ dakṣiṇasyāṁ paścimāyām uttarasyāṁ diśi puruṣa āgacchet | pūrvavad yat kṛtyaṁ vā karaṇīyaṁ vā tat kuruṣveti | evaṁ bhūpate mahārāja mahati mahābhaye pratyupasthite dāruṇe puruṣasaṁkṣaye durlabhe manuṣyapratilaṁbhe kiṁ syāt karaṇīyam | evaṁ rūpe me bhadanta mahati mahābhaye pratyupasthite dāruṇe puruṣasaṁkṣaye durlabhe manuṣyapratilaṁbhe kiṁ syāt karaṇīyaṁ nānyatrārthacaryāyāṁ dharmacaryāyāṁ puṇyacaryāyāṁ kuśalacaryāyāṁ kalyāṇacaryāyāṁ buddhānāṁ ca śāsane yogam āpattum | kasmāt tvaṁ mahārāja evaṁ vadasi | evaṁ rūpe me mahati mahābhaye pūrvavad yāvad buddhānāṁ śāsane yogam āpattum iti | yāni tāni bhadanta rājñāṁ kṣatriyāṇāṁ mūrdhābhiṣiktānāṁ janapadaiś caryasthā<span class='supplied'>ma</span>vīryam anuprāptānāṁ mahāntaṁ pṛthivīmaṇḍalam abhinirjityādhyāvasatāṁ pṛthagbhavanti hastibhir hastiyuddhāny aśvair aśvayuddhāni rathai rathayuddhāni pattibhiḥ pattiyuddhāni mantrair mantrayuddhāni dhanair dhanayuddhāni | tāni teṣāṁ tasmin samaye asthāmāny abalāny aparākramāṇi yuddhāya | tasmād aham evaṁ vadāmi | evaṁ rūpe me bhadanta mahati mahābhaye pratyupasthite pūrvavad yāvad buddhānāṁ <a class='ref msvii' id='msvii76' href='#msvii76'>MSV:3.2 76</a>śāsane yogam āpattum iti | evam eva mahārāja satatasamitam abhimardata eva prāṇino jarāmaraṇam | evaṁ jarāmaraṇābhimardanena mahārāja puruṣapudgalena kiñcit syāt karaṇīyaṁ nānyatrārthacaryāyāḥ pūrvavad yāvad buddhānāṁ śāsane yogam āpattum iti viditvā tasyāṁ velāyāṁ gāthāṁ bhāṣate |</p>
<blockquote class='gatha'>
<p><a class='ref sc' id='sc57' href='#sc57'>SC 57</a>yathā mahānto vipulā nabha āsādya parvatāḥ<br>
mahāntād anusaṁyānti niṣpīṣanto vasundharām |<br>
na tatra hastināṁ bhūmir na pattirathavājinām<br>
na cāpi mantrayuddhena jayo labhyo dhanena vā ||<br>
evaṁ jarā ca mṛtyuś ca manuṣyān abhimardati |<br>
kṣatriyān brāhmaṇān vaiśyāñ chūdrāṁś caṇḍālapukvasān |<br>
duḥśīlāñ chīlasaṁyuktān gṛhasthān gṛhiṇas tathā |<br>
daharāṁś caiva vṛddhāṁś ca tathā madhyamapauruṣān ||<br>
vimardayati sarvān hi na kiñcid anurakṣati |<br>
tasmād dhi paṇḍitaḥ poṣaḥ saṁpaśyann artham ātmanaḥ |<br>
buddhe niveśayec chraddhāṁ dharme saṁghe cāpy anuttare ||<br>
sa dharmacārī kāyena vācā vāpy atha cetasā |<br>
iha cānindito bhavati pretya svargo ca modate ||</p>
</blockquote>
<p><a class='ref sc' id='sc58' href='#sc58'>SC 58</a><a class='ref msvii' id='msvii77' href='#msvii77'>MSV:3.2 77</a>atha rājā prasenajit kosalo bhagavato bhāṣitam abhinandyānumodya bhagavataḥ pādau śirasā vanditvotthāyāsanāt prakrāntaḥ |</p>
<p><a class='ref sc' id='sc59' href='#sc59'>SC 59</a>bhikṣavo saṁśayajātāḥ <a class='ref fol' id='fol257r1' href='#fol257r1'>Folio 257r1</a><a class='ref gbm' id='gbm6.826' href='#gbm6.826'>GBM 6.826</a>sarvasaṁśayachettāraṁ buddhaṁ bhagavantaṁ papracchuḥ | kiṁ bhadanta viśākhayā mṛgāramātrā karma kṛtam | yasya karmaṇo vipākena dvātriṁśadaṇḍāḥ prasūtāḥ | tena dvātriṁśat putrā jātā vyāḍā vikrāntāḥ saṁvṛttā iti | bhagavān āha praṇidhānavaśāt | kutra praṇidhānaṁ kṛtam |</p>
<p><a class='ref sc' id='sc60' href='#sc60'>SC 60</a>bhūtapūrvaṁ bhikṣavo vārāṇasyāṁ nagaryām anyatamo gṛhapatiputraḥ kālagataḥ | tasya sā patnī nityaṁ putrābhinandinī | yadā bhagavān kāśyapaḥ samyaksaṁbuddhaḥ sakalaṁ buddhakāryaṁ kṛtvā indhanakṣayād ivāgnir nirupādhiśeṣe nirvāṇadhātau parinirvṛtaḥ | tasmiṁś ca samaye vārāṇasyāṁ kṛkir nāma rājā babhūva | tena bhagavataḥ kāśyapasya samyaksaṁbuddhasya catūratnamayastūpaḥ pratiṣṭhāpitaḥ | tatra yā sā aputrā yuvatiḥ putrābhinandinī sā vṛddhā saṁvṛttā | tasmin stūpe parikarma kṛtvā tiṣṭhati | tayā chandakabhikṣaṇaṁ kṛtvā tasmin stūpe pūjā kṛtā praṇidhānaṁ ca | yan mayā bhagavataḥ kāśyapasya samyaksaṁbuddhasya <span class='supplied'>sat</span>kārāḥ kṛtāḥ | anena mama kuśalamūlena bahavaḥ putrā bhaveyur iti kṛtvā prakrāntā nagaraṁ praviṣṭā | tatrānyatarā strī prasūyamānā duḥkhavedanābhyāhatā virauti | tayā aparā pṛṣṭā | kimartham eṣā virauti | tayā yathāvṛttam ārocitam | sā saṁlakṣayati | <a class='ref msvii' id='msvii78' href='#msvii78'>MSV:3.2 78</a>yady ahaṁ prasūtā bhaveyam aham apy evaṁvidhaṁ duḥkham anubhaveyam | yāvat punar api dvātriṁśatā goṣṭhikais tasmin stūpe pūjā kṛtā | sā yuvatis tatra sannihitaiva | pūjāṁ kṛtvā praṇidhānaṁ kṛtam | anena vayaṁ kuśalamūlena mahānto ’grabalinaḥ syāma | te tayā pṛṣṭāḥ | putrāḥ kiṁ yuṣmābhiḥ praṇidhānaṁ kṛtam | te kathayanti amba idaṁ cedaṁ ca | sā kathayati | putrāḥ yady evam aham eva yuṣmākaṁ mātā bhaveyam | te kathayanti | amba evaṁ bhavatv iti | ity uktvā te prakrāntāḥ | sā saṁlakṣayati | sā tāvat strī ekavāraṁ prasūyamānā duḥkhavedanābhyāhatā tathā virauti ahaṁ punar dvātriṁśad vārān prasūyamānā kathaṁ kariṣyāmi iti | sā caivaṁ vikalpayati | stūpasamīpe kukkuṭī prasūtā | sā muhūrtamātreṇa dvātriṁśadaṇḍāni prasutā na ca virauti | sā saṁlakṣayati | ayaṁ śobhanaprasavanopāya iti viditvā tasmin stūpe tīvreṇa prasādena nipatya praṇidhānaṁ kartum ārabdhā yatheyaṁ kukkuṭī muhūrtamātreṇa dvātriṁśadaṇḍāni prasūtā evam eva aham api sakṛd dvātriṁśadaṇḍāni prasūyeyeti |</p>
<p><a class='ref sc' id='sc61' href='#sc61'>SC 61</a>kiṁ manyadhve bhikṣavaḥ | yā sā vṛddhā yuvatir eṣaiva sā viśākhā | tena kālena tena samayena ye te dvātriṁśad goṣṭhikā eta eva te dvātriṁśad viśākhāputrāḥ | yad anayā tatra praṇidhānaṁ kṛtaṁ tasya karmaṇo vipākena dvātriṁśadaṇḍāni prasūtāni |</p>
<p><a class='ref sc' id='sc62' href='#sc62'>SC 62</a>kiṁ bhadanta viśākhāputraiḥ karma kṛtaṁ yasya karmaṇo vipākena adūṣyanapakāriṇo rājñā prasenajitā praghātitāḥ | teṣāṁ ca śirāṁsi <a class='ref msvii' id='msvii79' href='#msvii79'>MSV:3.2 79</a>peḍāyāṁ prakṣipya viśākhāyā upanāmitāni | bhagavān āha | ebhir eva bhikṣavaḥ karmāṇi kṛtāny upacitāni pūrvavad yāvat phalanti khalu dehinām |</p>
<p><a class='ref sc' id='sc63' href='#sc63'>SC 63</a>bhūtapūrvaṁ bhikṣavo ’nyatamasmin karvaṭake śauṇḍikaḥ prativasati | saṁbahulāś <a class='ref fol' id='fol257v1' href='#fol257v1'>Folio 257v1</a><a class='ref gbm' id='gbm6.827' href='#gbm6.827'>GBM 6.827</a>caurā madyaṁ paryeṣamāṇāḥ tasya sakāśam upasaṁkrāntāḥ | asti madyam iti pṛcchanti | śauṇḍikapatnyābhihitā astīti | teṣāṁ madyaṁ dattam | avadrago nāsti | tayā vṛṣo darśitaḥ | etaṁ praghātayata | te kathayanti | śastraṁ nāsti | tayā bandhakaṁ gṛhītam | śastraṁ dattam | te taṁ praghātayitum ārabdhāḥ | sa hanyamānaś cetanāṁ puṣṇāti | yad ahaṁ ghātye tat sarvam anayā śauṇḍikapatnyā | tatropapadye ’haṁ yatraiṣāṁ śirāṁsi chitvā peḍāyāṁ pūrayitvā etasyāṁ preṣayeyam iti |</p>
<p><a class='ref sc' id='sc64' href='#sc64'>SC 64</a>kiṁ manyadhve bhikṣavaḥ | yo ’sau vṛṣa eṣa evāsau rājā prasenajit kosalaḥ tena kālena tena samayena | ye te caurā eta eva te viśākhāputrāḥ | yā sā śauṇḍikapatnī eṣaiva sā viśākhā tena kālena tena samayena <span class='supplied'>iti</span> vistaraḥ |</p>
<p><a class='ref sc' id='sc65' href='#sc65'>SC 65</a>buddho bhagavān rājagṛhe viharati veṇuvane kalandakanivāpe | tena khalu samayena pañcābhijñasya ṛṣer āśramapadam | tena tasmin paryaṭatā āśramapadasya nātidūre ciraṁkhale bhūpradeśe prasrāvaḥ kṛtaḥ | daivayogāt tṛṣārtā mṛgī taṁ pradeśam anuprāptā | tayāsau tṛṣṇārtayā pītaḥ <a class='ref msvii' id='msvii80' href='#msvii80'>MSV:3.2 80</a>strīndriyaṁ ca ghrātam | acintyaḥ satvānāṁ karmavipākaḥ | āpannasatvā saṁvṛttā | yāvad apareṇa samayena tasminn eva pradeśe āgatya prasūtā | dārako jātaḥ | sā taṁ ghrātvā visabhāgasatva iti chorayitvā prakrāntā | yāvat tena ṛṣiṇā tad āśramaṁ paryaṭatā sa dārako dṛṣṭaḥ | sa samanvāhartuṁ pravṛttaḥ kasyāyaṁ putra iti | yāvat paśyaty ātmānam | tenāsau āśramapadaṁ praveśita āpāyitaḥ poṣitaḥ saṁvardhitaḥ | tasya mṛgasya yādṛśaṁ śira iti mṛgaśiro mṛgaśira iti saṁjñā saṁvṛttā | apareṇa samayena sa ṛṣiḥ kālagataḥ | mṛgaśirasā kapālākoṭanī vidyā śikṣitā | sa kapālam ākoṭya sarvaṁ vyākaroti | yadi tāvat khaṁkhaṭasvaro bhavati ūrdhvagāmī bhavati devopapattiṁ vyākaroti | atha madhyo bhavati ūrdhvagāmī bhavati manuṣyopapattiṁ vyākaroti | etat sugatinimittam | <span class='supplied'>atha</span> durgatinimittam | yadi tāvad gadgadasvaro bhavati adhogāmī bhavati narakopapattiṁ vyākaroti | atha madhyasvaro bhavati adhogāmī bhavati tiryagupapattiṁ | atha mṛdusvaro ’dhogāmī bhavati pretopapattim |</p>
<p><a class='ref sc' id='sc66' href='#sc66'>SC 66</a>tato bhagavatā tasya vinayakālaṁ jñātvā āyuṣmān ānanda uktaḥ | gacchānanda catvāri śirāṁsy ādhāya srotaāpannasya sakṛdāgāmino ’nāgāmino ’rhataś ceti | evaṁ bhadantety ayuṣmān ānando bhagavataḥ pratiśrutaḥ | catvāri śirāṁsy ādhāya tasya ṛṣeḥ sakāśaṁ gataḥ | vyākuruṣveti | sa srotaāpannasyeti kapālam ākoṭya kathayaty ayaṁ deveṣūpapannaḥ | sakṛdāgāmino ’py evam eva | anāgāmino ’py evam eva | arhataḥ kapālam <a class='ref msvii' id='msvii81' href='#msvii81'>MSV:3.2 81</a>ākotya viṣayaṁ na jānāti na vijānāti | tasyaitad abhavat |</p>
<blockquote class='gatha'>
<p><a class='ref sc' id='sc67' href='#sc67'>SC 67</a>bhraṣṭo ’smi tasmād upadeśataḥ kiṁ athavā na cāryakule prasūtaḥ |<br>
kiṁ vā nimittāni na tādṛśāni yenāsya na jānāmi taṁ hi pracāram |</p>
<p><a class='ref sc' id='sc68' href='#sc68'>SC 68</a>āyuṣmān ānandaḥ kathayati |</p>
<p><a class='ref sc' id='sc69' href='#sc69'>SC 69</a>na sarvavidyāsu kṛtaśramas tvaṁ yenāsya jānāsi taṁ hi pracāram |<br>
adhīṣva tāvan nikhilāṁ vidyāṁ lokasya paścād vyapadekṣyasi tvam iti |</p>
</blockquote>
<p><a class='ref sc' id='sc70' href='#sc70'>SC 70</a>mṛgaśirāḥ <a class='ref fol' id='fol258r1' href='#fol258r1'>Folio 258r1</a><a class='ref gbm' id='gbm6.828' href='#gbm6.828'>GBM 6.828</a>kathayati | asti kaści<span class='supplied'>t</span> tvayā sarvavidyāsu kṛtāvī dṛṣṭaḥ | sa kathayati | asti | tathāgato ’rhat samyaksaṁbuddhaḥ sarvavidyāyāṁ pāraṁgataḥ | atha mṛgaśirā yena bahagavāṁs tenopasaṁkrāntaḥ | upasaṁkramya bhagavantam idam avocat |</p>
<blockquote class='gatha'>
<p><a class='ref sc' id='sc71' href='#sc71'>SC 71</a>tiryak pretamanuṣyadevaniraye jānāsi jantor gatim<br>
śiṣṭaṁ nopalabhe ca satvacaritaṁ vidyāparādhe sati |<br>
ācakṣva tribhavārṇavasya mahato vistīrṇapāraṁ prabho<br>
kiṁ tat sarvaparapravādivijaya śiṣṭaṁ na vijñāyate || iti ||</p>
<p><a class='ref sc' id='sc72' href='#sc72'>SC 72</a>bhagavān āha |</p>
<p><a class='ref sc' id='sc73' href='#sc73'>SC 73</a>ayoghanahatasyaiva jvalato jātavedasaḥ<br>
anupūrvopaśāntasya yathā na jñāyate gatiḥ |<span class='del'>cf. Uv 30.35</span><br>
<a class='ref msvii' id='msvii82' href='#msvii82'>MSV:3.2 82</a>tathā samyagvimuktānāṁ kāmapaṅkaughatāriṇām<br>
prajñaptaṁ vā gatir nāsti prāptānām acalaṁ padam || iti ||</p>
</blockquote>
<p><a class='ref sc' id='sc74' href='#sc74'>SC 74</a>evam ukte mṛgaśirā bhagavantam idam avocat | labheyāhaṁ bhadanta svākhyāte dharmavinaye pravrajyām upasaṁpadaṁ bhikṣubhāvaṁ careyam ahaṁ bhagavato ’ntike brahmacaryam iti | tato bhagavatā pravrājita upasaṁpāditaḥ | pravrājyopasaṁpādya yathābhiramyaṁ rājagṛhe vihṛtya yena śrāvastī tena cārikāṁ prakrāntaḥ | anupūrveṇa cārikāṁ caran śrāvastīm anuprāptaḥ | śrāvastyāṁ viharati pūrvārāme mṛgāramatuḥ prāsāde | abhyavakāśe caṁkramyamāṇena nakṣatrāṇi viparītāni dṛṣṭāni | dṛṣṭvā ca punar āyuṣmantaṁ mṛgaśira<span class='supplied'>sa</span>m āmantrayate | samanvāhara mṛgaśiraḥ kiyac cireṇa devo varṣiṣyatīti | sa kathayati | naṣṭo ’yaṁ bhadanta lokaḥ pranaṣṭo ’yam | yathā nakṣatrāṇi vyavasthitāni dvādaśabhir varṣaiḥ | bhagavatā nakṣatrāṇi samāny adhiṣṭhāyoktoḥ | punar jānīṣveti | sa kathayati | ṣaḍbhir varṣair evam | bhagavatā punaḥ paryanuyukto bravīti | paṁcabhir varṣaiḥ | evaṁ yāvat saptabhir divasair iti | tatra bhagavān bhikṣūn āmantrayate sma | śayanāsanaṁ bhikṣavaś channe gopayata | adyaiva śalabhasaṁnipātena devo varṣiṣyati | tatra ye snāsyanti teṣām utpādagaṇḍapiṭakāni na <a class='ref msvii' id='msvii83' href='#msvii83'>MSV:3.2 83</a>bhaviṣyantīti | iti hi mṛgaśiro nakṣatrāṇi capalāni caṁcalāny anavasthāyīni | jīvitam api caṁcalam anavasthitam ity evam uktaḥ | mṛgaśirā bhagavato ’bhiprasannaḥ | tathābhiprasannena cārhatvaṁ sākṣātkṛtam | tato vimuktiprītisukhasaṁvedī gāthā bhāṣate |</p>
<blockquote class='gatha'>
<p><a class='ref sc' id='sc75' href='#sc75'>SC 75</a>gatir mṛgāṇāṁ pavanam ākāśaṁ pakṣiṇāṁ gatiḥ |<br>
gatir virāgiṇāṁ dharmo nirvāṇaṁ gatir arhatām || iti ||</p>
</blockquote>
<p><a class='ref sc' id='sc76' href='#sc76'>SC 76</a>aśrauṣīd viśākhā mṛgāramātā bhagavān kosaleṣu janpadeṣu cārikāṁ caran śrāvastīm anuprāptaḥ śrāvastyāṁ viharaty asmākam evārāma iti | śrutvā ca punar yena bhagavāṁs tenopasaṁkrāntā | <a class='ref fol' id='fol258v1' href='#fol258v1'>Folio 258v1</a><a class='ref gbm' id='gbm6.829' href='#gbm6.829'>GBM 6.829</a>upasaṁkramya bhagavataḥ pādau śirasā vanditvaikānte niṣaṇṇā | ekāntaniṣaṇṇāṁ viśākhāṁ mṛgāramātaraṁ bhagavān dharmyayā kathayā saṁdarśayati pūrvavad yāvat saṁpraharṣya tūṣṇīm | atha viśākhā mṛgāramātā utthāyāsanād yena bhagavāṁs tenāṁjaliṁ praṇamya bhagavantam idam avocat | adhivāsayatu me bhagavāṁ śvo ’ntargṛhe bhaktena sārdhaṁ bhikṣusaṁgheneti | adhivāsayati bhagavān pūrvavad yāvad udakamaṇiṁ pratiṣṭhāpya | bhagavataḥ preṣyadārikayā kālārocikayā kalām ārocayati | yāvad asau preṣyadārikā pūrvārāmaṁ gatvā paśyati bhikṣūn kavāṭavivareṇa nagnān snāyinaḥ | dṛṣṭvā ca punaḥ saṁlakṣayati | nūnam āryakāḥ prakrāntāḥ ebhiḥ putramoṭikāputrair ājīvikair ayaṁ vihāro ’vaṣṭabdha iti | sā <a class='ref msvii' id='msvii84' href='#msvii84'>MSV:3.2 84</a>tvaritatvaritam āgatya kathayati | yat khalv ārye jānīyā āryāḥ prakrāntāḥ | putramoṭikāputrair ājīvakair asau vihāro ’vaṣṭabdha iti | viśākhā saṁlakṣayati | asthānam anavakāśo yad bhagavān adhivāsyābhuktvā prakramiṣyati | nūnam anayā bhikṣavo vinagnā dṛṣṭā iti | tayānyaḥ kālārocakaḥ puruṣaḥ preṣitaḥ | samayo bhadanta sajjaṁ bhaktaṁ yasyedānīṁ bhagavān kālaṁ manyata iti pūrvavad yāvad bhuktavantaṁ viditvā dhautahastam apanītapātram | vṛddhānte niṣadya bhagavantam idam avocat | icchāmy ahaṁ bhadanta aṣṭau mahādānāni prajñāpayitum | āgantuke dānaṁ gamike dānaṁ glāne dānaṁ glānopasthāyike dānaṁ dhruvaṁ yavāguṁ dhruvaṁ bhaiṣajyaṁ bhikṣūṇāṁ varṣāśāṭīcīvaraṁ bhikṣuṇīnāṁ codakaśāṭikām iti | bhagavān āha | kiṁ punas tad viśākhe ānuśaṁsaṁ samanupaśyantī āgantuke dānaṁ dadāsi | āgantuko bhadanta bhikṣur na gocarakuśalo bhavati na vīthīkuśalaḥ | sa madīyaṁ piṇḍapātaṁ paribhujya gocarakuśalo bhaviṣyati | vīthīkuśalaś ca | sādhu sādhu viśākhe gatam etat | kimarthaṁ samanupaśyantī gamikadānaṁ dadāsi | gamiko bhadanta bhikṣuḥ piṇḍapātaṁ paryeṣamāṇaḥ sārthāt paribhṛśyate | yūthaparibhṛṣṭo vihanyate | sa madīyaṁ piṇḍapātaṁ paribhujya sārthān na paribhṛśyate | nāpi yūthaparibhṛṣṭo vihanyate | sādhu sādhu viśākhe etad api gatam | kimarthavaśaṁ samanupaśyantī glāne dānaṁ dadāsi | glāno bhadanta bhikṣuḥ piṇḍapātaṁ <a class='ref msvii' id='msvii85' href='#msvii85'>MSV:3.2 85</a>paryeṣamāṇaḥ klāmed vā kālaṁ vā kuryāt | sa madīyaṁ piṇḍapātaṁ paribhujya glānyād utthāsyati sukhasparśaṁ vihariṣyati | sādhu sādhu viśākhe etad api gatam | kimarthavaśaṁ samanupaśyantī <a class='ref fol' id='fol259r1' href='#fol259r1'>Folio 259r1</a><a class='ref gbm' id='gbm6.830' href='#gbm6.830'>GBM 6.830</a>glānopasthāyiko dānaṁ dadāsi | glānopasthāyiko bhadanta bhikṣur ātmārthaṁ piṇḍakaṁ paryeṣamāṇo glānasya kṛtyaṁ hāpayati | sa madīyaṁ piṇḍapātaṁ paribhujya saṁpādayiṣyati | sādhu sādhu viśākhe etad api gatam | kimarthavaśaṁ samanupaśyantī saṁghe dhruvayavāguṁ dadāsi | santi bhadanta bhagavataḥ śrāvakā dīptāgnayo mandāgnayaś ca | tatra ye mandāgnayas teṣām agnisaṁrakṣaṇaṁ ye tu dīptāgnayas teṣāṁ balopacayaḥ | sādhu sādhu viśākhe | etad api gatam | kimarthavaśaṁ samanupaśyantī saṁghe dhruvabhaiṣajyaṁ dadāsi | santi bhadanta bhagavataḥ śrāvakā bahvābādhāḥ <span class='supplied'>svalpābādhāś ca</span> | tatra ye bahvābādhās teṣāṁ kṛtam eva tāvat | ye tv alpābādhās te paribhujya bhūyasyā mātrayā sukhasparśaṁ vihariṣyanti | sādhu sādhu viśākhe etad api gatam | kimarthavaśaṁ samanupaśyantī bhikṣūṇāṁ varṣāśāṭīcīvaraṁ dadāsi | adyaiva mayā bhadanta preṣyadārikā kālārocikā preṣitā | tayā bhikṣavo dṛṣṭā nagnāḥ snātum | sā me āgatya kathayati | āryakāḥ prakrāntāḥ putramoṭikāputrair ājīvikair vihāro ’vaṣṭabdha iti | te madīyena varṣāśāṭīcīvareṇa guptāḥ snāsyanti | sādhu sādhu viśākhe etad api gatam | kimarthavaśaṁ samanupaśyantī bhikṣuṇīnām udakaśāṭikāṁ dadāsi | eko ’yaṁ bhadanta samayaḥ saṁbahulāś ca bhikṣuṇyo ’jiravatyāṁ nagnāḥ snānti | <a class='ref msvii' id='msvii86' href='#msvii86'>MSV:3.2 86</a>tā gṛhiṇyo vipuṣpya vipuṣpya bhikṣuṇīnām aṅgulyagreṇa guhyasthānāny upadarśayanti | tāḥ upadarśyamānāḥ madguvo bhavanti | madīyayā tu udakaśāṭikayā tā guptāḥ snāsyanti | sādhu sādhu viśākhe yāni tvayā aṣṭau puṇyakriyāvastūni samākhyātāni saṁdṛśyante etāni | saptasv aupadhike<span class='supplied'>ṣu</span> puṇyakriyāvastuṣv antargatāny etāni | saptasv aupadhikeṣu puṇyakriyāvastuṣu <span class='supplied'>na</span> labhyaṁ puṇyasya pramāṇam udgrahītum etāvat puṇyaṁ vā puṇyaphalaṁ vā puṇyaphalavipāko veti | api tu bahutvāt puṇyasya mahāpuṇyaḥ puṇyaskandha iti saṁkhyāṁ gacchati |</p>
<p><a class='ref sc' id='sc77' href='#sc77'>SC 77</a>idaṁ cāhaṁ bhadanta śroṣyāmi | amuko bhikṣuḥ sa bhagavatā pratipadyeva vyākṛtāḥ | eṣo ’pi bhikṣus trayāṇāṁ saṁyojanānāṁ prahāṇāt srotaāpanno bhavaty avinipātadharmo niyataṁ saṁbodhiparāyaṇaḥ saptakṛtvo bhavaparamāḥ saptakṛtvo devāṁś ca manuṣyāṁś ca saṁdhāyya saṁsṛtya duḥkhasyāntaṁ kariṣyatīti | sa kadācit śrāvastīm āgamiṣyati punaś ca gamiṣyati | sa madīyam āgantukabhaktaṁ pūrvavad yāvad varṣāśāṭīcīvaraṁ paribhokṣyati | bhikṣuṇī ca yāvad udakaśāṭikām iti | śrutvā ca punar adhigamiṣyāmi prītiprāmodyam udāraṁ kuśalaṁ naiṣkramyopasaṁhitam | <a class='ref fol' id='fol259v1' href='#fol259v1'>Folio 259v1</a><a class='ref gbm' id='gbm6.831' href='#gbm6.831'>GBM 6.831</a>amuko bhikṣuḥ <a class='ref msvii' id='msvii87' href='#msvii87'>MSV:3.2 87</a>bhagavatā vyākṛtaḥ | eṣa bhikṣus trayāṇāṁ saṁyojanānāṁ prahāṇād rāgadveṣamohānāṁ ca tanutvāt sakṛdāgāmī bhaviṣyati | sakṛd imaṁ lokam āgatya duḥkhasyāntaṁ kariṣyatīti | so ’pi kadācit śrāvastīm āgamiṣyati | sa madīyam āgantukabhaktaṁ pūrvavad yāvat varṣāśāṭīcīvaraṁ bhikṣuṇī codakaśāṭikām iti | śrutvā ca punar adhigamiṣyāmi prītiprāmodyam udāraṁ kuśalaṁ naiṣkramyopasaṁhitam | amuko bhikṣuḥ sa bhagavatā vyākṛtaḥ | eṣa bhikṣuḥ paṁcānām avarabhāgīyānāṁ saṁyojanānāṁ prahāṇād anāgāmī | bhaviṣyaty anāgantā punar imaṁ lokam iti | so ’pi kadācit śrāvastīm āgamiṣyati punaś ca gamiṣyati | sa madīyam āgantukabhaktaṁ pūrvavad yāvad varṣāśāṭīcīvaraṁ bhikṣuṇī codakaśāṭikām iti | śrutvā ca punar adhigamiṣyāmi prītiprāmodyam udāraṁ kuśalaṁ naiṣkramyopasaṁhitam | amuko bhikṣuḥ sa bhagavatā vyākṛtaḥ | eṣa bhikṣuḥ sarvakleśaprahāṇād arhatvaṁ sākṣātkṛtvā nirupadhiśeṣe nirvāṇadhātau pravekṣyatīti | so ’pi kadācit śrāvastīm āgamiṣyati punaś ca gamiṣyati | sa madīyam āgantukabhaktaṁ pūrvavad yāvad varṣāśāṭīcīvaraṁ bhikṣuṇī codakaśāṭikām iti | śrutvā ca punar adhigamiṣyāmi prītiprāmodyam udāraṁ kuśalaṁ naiṣkramyopasaṁhitam | atha bhagavān viśākhāṁ mṛgāramātaraṁ dharmyayā kathayā saṁdarśya samādāpya samuttejya saṁpraharṣyotthāyāsanāt prakrāntaḥ |</p>
<p><a class='ref sc' id='sc78' href='#sc78'>SC 78</a>atha bhagavān yathābhiramya śrāvastyāṁ viharati | yena vaiśālī tena cārikāṁ prakrāntaḥ | anupūrveṇa cārikāṁ caran vaiśālīm anuprāptaḥ | vaiśālyāṁ viharati markaṭahradatīre kūṭāgāraśālāyām | atha bhagavān pūrvāhṇe nivāsya pātracīvaram ādāya vaiśālīṁ piṇḍāya prāvikṣat <a class='ref msvii' id='msvii88' href='#msvii88'>MSV:3.2 88</a>tena khalu samayena saṁbahulā bhikṣava ārāmadvāre aśucimrakṣitāni śayanāsanāni śocayanty ātāpayanti praviṣajanti | adrākṣīd bhagavān saṁbahulān bhikṣūn ārāmadvāre aśucimrakṣitāni śayanāsanāni śocayata ātapayataḥ praviṣajataḥ | dṛṣṭvā ca punar asyaitad abhavat | yad api śrāddhā brāhmaṇagṛhapatayaḥ prapīḍya prapīḍya tvaṅmāṁsaśoṇitaṁ dānāni dadati puṇyāni kurvanti tad api bhikṣavo mātrayā pratisaṁkhyāya paribhuṁjanta iti viditvā vaiśālīṁ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṁ pratiśāmayya pādau prakṣālya vihāraṁ prāvikṣat pratisaṁlayanāya | atha bhagavān sāyāhne pratisaṁlayanād vyutthāya purastād bhikṣusaṁghasya prajñapta evāsane niṣaṇṇaḥ | <a class='ref fol' id='fol260r1' href='#fol260r1'>Folio 260r1</a><a class='ref gbm' id='gbm6.832' href='#gbm6.832'>GBM 6.832</a>niṣadya bhagavān bhikṣūn āmantrayate sma | ihāhaṁ bhikṣavaḥ pūrvāhṇe nivāsya pātracīvaram ādāya vaiśālīṁ piṇḍāya prāvikṣam | adrākṣam ahaṁ bhikṣavaḥ saṁbahulān bhikṣūn ārāmadvāre aśucimrakṣitāni śayanāsanāni śocayata ātapayataḥ praviṣajataḥ | dṛṣṭvā ca punar me etad abhavat | yad api śrāddhā brāhmaṇagṛhapatayaḥ prapīḍya prapīḍya tvaṅmāṁsaśoṇitaṁ dānāni dadati puṇyāni kurvanti tad api bhikṣavo mātrayā pratisaṁkhyāya paribhuṁjante | sādhu bhikṣavaḥ śraddhādeyasya mātrāparibhojitāyāḥ kāla<span class='supplied'>pari</span>bhojitāyā vīciparibhojitāyāḥ saṁkhyāparibhojitāyā mitaparibhojitāyāḥ | <a class='ref msvii' id='msvii89' href='#msvii89'>MSV:3.2 89</a>atha bhagavāñ chraddhādeyasya mātrādiparibhojitānāṁ varṇaṁ bhāṣitvā bhikṣūn amantrayate sma | tasmāt tarhi bhikṣavo na vinā pratyāstaraṇena sāṁghikaṁ śayanāsanaṁ paribhoktavyam aśucimrakṣitaṁ śayanāsanaṁ ca | tatkṣaṇād eva śocayitavyam anyathā sātisāraḥ |</p>
<p><a class='ref sc' id='sc79' href='#sc79'>SC 79</a>atha bhagavān pūrvāhṇe nivāsya pātracīvaram ādāya vaiśālīṁ piṇḍāya prāvikṣad āyuṣmatānandena paścācchramaṇena | adrākṣīd bhagavān anyataraṁ puruṣaṁ kālakapṛṣṭham | dūrād eva dṛṣṭvā ca punar āyuṣmantam ānandam āmantrayate | paśyasi tvam ānanda etaṁ puruṣaṁ kālakapṛṣṭham | evaṁ bhadanta | eṣa ānanda puruṣaḥ kāśyapasya samyaksaṁbuddhasya pravacane pravrajita āsīt | tatrānena sāṁghikaṁ śayanāsanaṁ kalpapratyāstaraṇena malapratyāstaraṇena paṭṭikāṁ surucikāṁ loḍhakaṁ kṛtvā paribhuktam | tasya karmaṇo vipākena paṁca janmaśatāni kālakaprṣṭho jātaḥ | yāvad etarhy api kālakapṛṣṭho jāta iti | viditvā vaiśālīṁ piṇḍāya caritvā pūrvavad yāvat pratisaṁlayanād vyūtthāya purastād bhikṣusaṁghasya prajñapta evāsane niṣaṇṇaḥ | niṣadya bhagavān bhikṣūn āmantrayate sma | adyāhaṁ bhikṣavaḥ pūrvāhṇe nivāsya pātracīvaram ādāya vaiśālīṁ piṇḍāya <a class='ref msvii' id='msvii90' href='#msvii90'>MSV:3.2 90</a>praviṣṭaḥ | tatrāham adrākṣaṁ puruṣaṁ kālakapṛṣṭham | sa kāśyapasya samyaksaṁbuddhasya pravacane bhikṣur āsīt | tatrānena sāṁghikaṁ śayanāsanaṁ kalpapratyāstaraṇena pūrvavad yāvat paṁca janmaśatāni kālakapṛṣṭho jātaḥ | tasmāt tarhi bhikṣavo ’dyāgreṇa na bhikṣuṇā kalpapratyāstaraṇena sāṁghikaṁ śayanāsanaṁ paribhoktavyam | paribhuṁkte | sātisāraḥ | api tu dvābhyāṁ pratyāstaraṇābhyāṁ paribhoktavyaṁ ghanena vā ekapuṭena | pailottikena vā dvipuṭena |</p>
<p><a class='ref sc' id='sc80' href='#sc80'>SC 80</a>bhikṣavaś citropacitrāṇi pratyāstaraṇāni dhārayanti dīrghadaśāni | brāhmaṇagṛhapatayo ’vadhyāyanti kṣipanti vivācayanti | bhagavān āha | nīlaṁ kardamaṁ kaṣāyaṁ vā pratyāstaraṇaṁ śastralūnaṁ kṛtvā dhārayitavyam | anyathā sātisāraḥ |</p>
<p><a class='ref sc' id='sc81' href='#sc81'>SC 81</a><span class='supplied'>bhikṣavaḥ kuṇḍūro</span>geṇa <a class='ref fol' id='fol260v1' href='#fol260v1'>Folio 260v1</a><a class='ref gbm' id='gbm6.833' href='#gbm6.833'>GBM 6.833</a>bādhyante | tasya cīvarakāṇi pūyaśoṇitopaliptāni durgandhitāni makṣikākīrṇāni | sa piṇḍapātaṁ praviṣṭaḥ | taṁ dṛṣṭvā brāhmaṇagṛhapatayo ’vadhyāyanti kṣipanti vivācayanti | etat prakaraṇaṁ bhikṣavo bhagavata ārocayanti | bhagavān āha | tasmād anujānāmi kaṇḍūpracchādanaṁ dhārayitavyam | paṁcabhiḥ ṣaḍbhir vā divasaiḥ śocayitavyam | anyathā sātisāraḥ |</p>
<p><a class='ref sc' id='sc82' href='#sc82'>SC 82</a>bhikṣavaḥ kuṣṭharogeṇa bādhyante | te sāṁghikāni śayanāsanāni paribhuṁjate | prāsādeṣu puṣkariṇyāṁ dvārakoṣṭhake pariṣaṇḍāyāṁ caṁkrameṣu saṁsthānavṛkṣeṣu tiṣṭhanti | durgandhān makṣikābhir ākīrṇān | <a class='ref msvii' id='msvii91' href='#msvii91'>MSV:3.2 91</a>tān dṛṣṭvā brāhmaṇagṛhapatayo ’vadhyāyanti kṣipanti vivācayanti | etat prakaraṇaṁ bhikṣavo bhagavata ārocayanti | bhagavān āha | kuṣṭharogābhibhūtasyāhaṁ bhikṣavo bhikṣor āsamudācārikān dharmān prajñāpayiṣyāmi | kuṣṭharogābhibhūtena bhikṣuṇā sāṁghikam śayanāsanaṁ layanaṁ ca na paribhoktavyam | prāsādādiṣu yathāparikīrtiteṣu sthāneṣu sthātavyam | sāmghikī prasrāvakuṭī varcaḥkuṭī ca na praveṣṭavyā | pratigupte sthāne saṁghena tasya vāso deyaḥ | upasthānaṁ ca kartavyam | kuṣṭharogābhibhūto bhikṣur yathāprajñaptān āsamudācārikān dharmān na samādāya vartate saṁgho vā sātisāro bhavati |</p>
<p><a class='ref sc' id='sc83' href='#sc83'>SC 83</a>āyuṣmān upālī buddhaṁ bhagavantaṁ pṛcchati | labhyaṁ bhadanta sugatacīvaram atirekacīvarakalpena dhārayitum | na labhyam upālin | labhyaṁ bhadanta kauśeyaṁ cīvaraṁ tricīvarādhiṣṭhānena atirekacīvarādhiṣṭhānena dhārayitum | labhyam upālin yatheṣṭhataḥ | evaṁ pūrṇakaṁ śāṇakaṁ labhyam |</p>
<p class='uddana'><a class='ref sc' id='sc84' href='#sc84'>SC 84</a>uddānam |</p>
<p><a class='ref sc' id='sc85' href='#sc85'>SC 85</a>bhāṅgeyaṁ keśacīvaraṁ nāgnyaṁ keśalucanaṁ parṇaśāṭīm |<br>
ajinaṁ sāntarottaraṁ tirīṭim aṅganīlakam |</p>
<p><a class='ref sc' id='sc86' href='#sc86'>SC 86</a>śrāvastyāṁ nidānam | athānyatamo bhikṣur yena bhagavāṁs tenopasaṁkrāntaḥ | upasaṁkramya bhagavataḥ pādau śirasā vanditvaikānte <a class='ref msvii' id='msvii92' href='#msvii92'>MSV:3.2 92</a>asthāt | ekāntasthitaḥ sa bhikṣur bhagavantam idam avocat | icchāmy ahaṁ bhadanta bhāṅgeyaṁ cīvaraṁ dhārayitum | bhagavān āha | tīrthikadhvaja eṣa mohapuruṣaḥ yaduta bhāṅgeyaṁ cīvaram | tasmān na bhikṣuṇā bhāṅgeyaṁ cīvaraṁ dhārayitavyam | dhārayati sātisāro bhavati |</p>
<p><a class='ref sc' id='sc87' href='#sc87'>SC 87</a>aparo bhikṣur gatvā bhagavantam idam avocat | icchāmy ahaṁ bhadanta keśacīvaraṁ dhārayitum | bhagavān āha | tīrthikadhvaja eṣa mohapuruṣaḥ | pūrvavad yāvat sātisāro bhavati |</p>
<p><a class='ref sc' id='sc88' href='#sc88'>SC 88</a>aparo bhikṣur bhagavantam idam avocat | icchāmy ahaṁ bhadanta nāgnyaṁ samādātum | bhagavān āha | tīrthikadhvaja eṣa mohapuruṣaḥ yaduta nāgnyam | api tu tricīvaraṁ mayānujñātaṁ kimarthaṁ nāgnyaṁ samādadāsi | tasmān na bhikṣuṇā nāgnyaṁ samādātavyam | samādadāti | āpadyate sthūlātyayaḥ | atha sa <a class='ref fol' id='fol261r1' href='#fol261r1'>Folio 261r1</a><a class='ref gbm' id='gbm6.834' href='#gbm6.834'>GBM 6.834</a>bhikṣur nāgnyam alabhamānaḥ śikṣāṁ pratyākhyāya hānāyāvṛttaḥ | bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | paśya bhadantāsau bhikṣur nāgnyam alabhamānaḥ śikṣāṁ pratyākhyāya hānāyāvṛttam | bhagavān āha | na bhikṣava etarhi yathā atīte ’py adhvani ahrīkyadoṣād dārikāṁ na labdhavāṁs tac chrūyatām |</p>
<p><a class='ref sc' id='sc89' href='#sc89'>SC 89</a>bhūtapūrvaṁ bhikṣavo dhṛtarāṣṭro nāma haṁsarājo babhūva | tasya duhitā svayaṁvarāvatīrṇā | śrutvā nānādigdeśanivāsinaḥ pakṣiṇaḥ sannipatitāḥ | ekaikaḥ saṁlakṣayati māṁ varayiṣyatīti | tayā <a class='ref msvii' id='msvii93' href='#msvii93'>MSV:3.2 93</a>dārikayā mayūro dṛṣṭaḥ | sā kathayati | eṣa mama bharteti | tasyāparaiḥ samākhyātam | tvam anayā vṛta iti | sa kalāpaṁ pūrvīkṛtya nartitum ārabdhaḥ | sa dhṛtarāṣṭreṇa dṛṣṭaḥ | kathayati | kimartham ayam nṛtyatīti | aparaiḥ samākhyātam | tava duhitā vṛtā iti | sa kathayati | hrīvyapatrāpyaviyukto ’yaṁ nāham asmai duhitaraṁ dadāmīti | sa śrutvā mayūro dhṛtarāṣṭrasakāśaṁ gatvā gāthāṁ bhāṣate |</p>
<blockquote class='gatha'>
<p><a class='ref sc' id='sc90' href='#sc90'>SC 90</a>svaro manojño rucitaraś ca varṇo vyāmapramāṇāni ca varhakāṇi |<br>
grīvā ca vaidūryamaṇeḥ samānā dadāsi kasmān na bhavān sutāṁ me ||</p>
<p><a class='ref sc' id='sc91' href='#sc91'>SC 91</a>dhṛtarāṣṭraḥ prāha |</p>
<p><a class='ref sc' id='sc92' href='#sc92'>SC 92</a>svaro manojño rucitaraś ca varṇo vyāmapramāṇāni ca varhakāṇi |<br>
grīvā ca vaidūryamaṇeḥ samānāhrīkyadoṣāt tu na te dadāmi || iti ||</p>
</blockquote>
<p><a class='ref sc' id='sc93' href='#sc93'>SC 93</a>kiṁ manyadhve bhikṣavaḥ | yo ’sau mayūraḥ eṣa evāsau bhikṣus tena kālena tena samayena | tadāpy eṣa ahrīkyadoṣād dārikām alabhamāno duḥkhī durmanā pakṣiṇamadhyād avakrāntaḥ | etarhy apy asau nāgnyam albhamāno duḥkhī durmanā bhikṣusaṁghamadhyāt prakrāntaḥ |</p>
<p><a class='ref sc' id='sc94' href='#sc94'>SC 94</a>aparo ’pi bhikṣur bhagavantam idam avocat | icchāmy ahaṁ bhadanta keśān luṁcitum | bhagavān āha | muṇḍanaṁ mayā samanujñātam | kasmāt tvaṁ keśān luṁcasi | tīrthikadhṛta eṣa mohapuruṣaḥ yaduta keśaluṁcanam | tasmān na hi bhikṣuṇā keśā luṁcitavyāḥ | luṁcati | sātisāro bhavati | <a class='ref msvii' id='msvii94' href='#msvii94'>MSV:3.2 94</a></p>
<p><a class='ref sc' id='sc95' href='#sc95'>SC 95</a>aparo ’pi bhikṣur bhagavantam idam avocat | icchāmy ahaṁ bhadanta parṇaśāṭikāṁ dhārayitum | bhagavān āha | tīrthikadhṛtam etan mohapuruṣaḥ | pūrvavad yāvat sātisāro bhavati |</p>
<p><a class='ref sc' id='sc96' href='#sc96'>SC 96</a>aparo ’pi bhikṣur bhagavantam idam avocat | icchāmy ahaṁ bhadanta ajinaṁ dhārayitum | bhagavān āha | tīrthikadhvajam etan mohapuruṣaḥ | yaduta ajinam | dhārayati pūrvavad yāvat sātisāro bhavati |</p>
<p><a class='ref sc' id='sc97' href='#sc97'>SC 97</a>aparo ’pi bhikṣur bhagavantam idam avocat | icchāmy ahaṁ bhadanta sāntarottareṇa cīvareṇa yāpayitum | tricīvaraṁ mayā mohapuruṣa samanujñātam | kasmāt tvaṁ sāntarottareṇa yāpayasi | tasmān na bhikṣuṇā sāntarottareṇa cīvareṇa yāpayitavyam | yāpayati | sātisāro bhavati |</p>
<p><a class='ref sc' id='sc98' href='#sc98'>SC 98</a>aparo ’pi bhikṣur bhagavantam idam avocat | icchāmy ahaṁ <a class='ref fol' id='fol261v1' href='#fol261v1'>Folio 261v1</a><a class='ref gbm' id='gbm6.835' href='#gbm6.835'>GBM 6.835</a>bhadanta tirīṭiṁ dhārayitum | tirīṭi iti valkalaḥ | bhagavān āha | tīrthikadhvaja eṣa pūrvavad yāvat sātisāro bhavati |</p>
<p><a class='ref sc' id='sc99' href='#sc99'>SC 99</a>aparo ’pi bhikṣur bhagavantam idam avocat | icchāmy ahaṁ bhadanta aṁganāḍikāṁ dhārayitum | bhagavān āha | āgārikadharmas tarhy eṣāho mohapuruṣā yadutāṁganāḍi<span class='supplied'>kā</span> | pūrvavad yāvat sātisāro bhavati |</p>
<p><a class='ref sc' id='sc100' href='#sc100'>SC 100</a><a class='ref msvii' id='msvii95' href='#msvii95'>MSV:3.2 95</a>aparo ’pi bhikṣur bhagavantam idam avocat | icchāmy ahaṁ bhadanta sarvanīlaṁ cīvaraṁ dhārayitum | bhagavān āha | āgārikā hy enaṁ dhārayanti | tasmān na bhikṣuṇā sarvanīlaṁ cīvaraṁ dhārayitavyam | pūrvavad yāvat sātisāro bhavati | evaṁ sarvapītaṁ sarvalohitam avadātaṁ na kalpayaty eva |</p>
<p class='uddana'><a class='ref sc' id='sc101' href='#sc101'>SC 101</a>uddānam |<br>
dīrghadaśaṁ channadaśaṁ <span class='del'>MS <span class='supplied'>phaṇadaśaṁ</span></span> kambukoṣṇīṣaveṣṭanam |<br>
kutapam uṣṭrakambalaṁ plīhakānandaḥ sāntarottaram ||</p>
<p><a class='ref sc' id='sc102' href='#sc102'>SC 102</a>aparo ’pi bhikṣur bhagavantam idam avocat | icchāmy ahaṁ bhadanta dīrghadaśaṁ cīvaraṁ dhārayitum | bhagavān āha | tīrthikadhvajaḥ pūrvavad yāvat sātisāro bhavati |</p>
<p><a class='ref sc' id='sc103' href='#sc103'>SC 103</a>aparo ’pi bhikṣur bhagavantam idam avocat | icchāmy ahaṁ bhadanta channadaśaṁ <span class='del'>MS <span class='supplied'>phaṇadaśaṁ</span></span> cīvaraṁ dhārayitum | bhagavān āha | tīrthikadhvaja eṣa mohapuruṣa pūrvavad yāvat sātisāro bhavati |</p>
<p><a class='ref sc' id='sc104' href='#sc104'>SC 104</a>aparo ’pi bhikṣur bhagavantam idam avocat | icchāmy ahaṁ bhadanta kambukaṁ dhārayitum | bhagavān āha | āgārikadhvaja eṣa mohapuruṣa pūrvavad yāvat sātisāro bhavati |</p>
<p><a class='ref sc' id='sc105' href='#sc105'>SC 105</a>aparo ’pi bhikṣur bhagavantam idam avocat | icchāmy ahaṁ bhadanta uṣṇīṣaṁ dhārayitum | bhagavān āha | āgārikadhvaja eṣa mohapuruṣa pūrvavad yāvat sātisāro bhavati | <a class='ref msvii' id='msvii96' href='#msvii96'>MSV:3.2 96</a></p>
<p><a class='ref sc' id='sc106' href='#sc106'>SC 106</a>aparo ’pi bhikṣur bhagavantam idam avocat | icchāmy ahaṁ bhadanta śiroveṣṭanaṁ dhārayitum | bhagavān āha | āgārikadhvaja eṣa mohapuruṣa pūrvavad yāvat sātisāro bhavati |</p>
<p><a class='ref sc' id='sc107' href='#sc107'>SC 107</a>aparo ’pi bhikṣur bhagavantam idam avocat | icchāmy ahaṁ bhadanta kutapaṁ dhārayitum | bhagavān āha | āgārikadhvaja eṣa pūrvavad yāvat sātisāro bhavati |</p>
<p><a class='ref sc' id='sc108' href='#sc108'>SC 108</a>aparo ’pi bhikṣur bhagavantam idam avocat | icchāmy ahaṁ bhadanta uṣṭrakambalaṁ dhārayitum | bhagavān āha | āgārikadhvaja eṣa pūrvavad yāvat sātisāro bhavati |</p>
<p><a class='ref sc' id='sc109' href='#sc109'>SC 109</a>āyuṣmān plīhakānandaḥ anyatamasminn abhikṣuke āvāse akavāṭake varṣā upagataḥ | tasya bahir nigatasya saṁghāṭy upahṛtā | etad yāvad bhagavān āha | na bhikṣuṇā abhikṣuke āvāse akavāṭake varṣā upagantavyam | na ca vinā saṁghāṭyā kvacid gantavyam | gacchati | sātisāro bhavati |</p>
<p><a class='ref sc' id='sc110' href='#sc110'>SC 110</a>āyuṣmān plīhakānando glānaḥ | tasyāyuṣmān ānando glānopasthāyakaḥ | devaś ca varṣitum ārabdhaḥ | sa notsahate saṁghāṭīṁ prāvṛtya gantum | <a class='ref fol' id='fol262r1' href='#fol262r1'>Folio 262r1</a><a class='ref gbm' id='gbm6.836' href='#gbm6.836'>GBM 6.836</a>bhagavān āha | sāntarottareṇa gantavyam |</p>
<p><a class='ref sc' id='sc111' href='#sc111'>SC 111</a>api tu saṁghāṭyā paṁcopanikṣepaṇakalpā | sabhikṣuka āvāsaḥ sakavāṭaḥ | devo varṣati | varṣāśaṅke ca | nadīpāraṁ vā gantukāmo <a class='ref msvii' id='msvii97' href='#msvii97'>MSV:3.2 97</a>bhavati | āstīrṇaḥ kaṭhina āvāso bhavati | saṁghena saṁmatir dattā bhavati |</p>
<blockquote class='gatha'>
<p><a class='ref sc' id='sc112' href='#sc112'>SC 112</a>antaroddānam |</p>
<p><a class='ref sc' id='sc113' href='#sc113'>SC 113</a>vārṣikaśramaṇoddeśā utpādenāpi ca dvayam |<br>
kulopakāś ca kaukṛtyaṁ saṁghalābhena tasya tat ||</p>
</blockquote>
<p><a class='ref sc' id='sc114' href='#sc114'>SC 114</a>uktaṁ bhagavatā bhikṣūṇāṁ cīvarapāto deya iti | bhikṣavaḥ saṁghapravārita eva janapade cārikāṁ prakrāmanti | teṣāṁ na kaścil lābhaṁ gṛhṇāti | bhagavān āha | bhikṣum avalokayitvā gantavyaṁ yo ’sya lābhaṁ gṛhṇāti | apare ’pi bhikṣava anavalokitā evaṁ gṛhṇanti | bhikṣūṇāṁ parasparaṁ virodho bhavati | bhagavān āha | na bhikṣuṇā anavalokitena lābho grahītavyaḥ | gṛhṇāti | sātisāro bhavati | apare ’pi bhikṣavaḥ avalokitā api pratijñāya na gṛhṇanti | bhagavān āha | te sarvaṁ dāpyāḥ | śramaṇerāṇāṁ prakrāntānāṁ na kaścil lābhaṁ gṛhṇāti | bhagavān āha | teṣām ācāryopādhyāyair grahītavyam | bhikṣavaḥ kulābhaṁ <a class='ref msvii' id='msvii98' href='#msvii98'>MSV:3.2 98</a>bhājayanti | viprakrāntānāṁ nānuprayacchanti kulābha iti kṛtvā | bhagavān āha | ye ’valokitās tair grahītavyam | apare ’navalokyaiva gatāḥ | teṣāṁ na kaścid gṛhṇāti | bhikṣavaḥ kaukṛtyena na gṛhṇanti | bhagavān āha | grahītavyam | nātra kaukṛtyaṁ karaṇīyam | aparaṁ naiva śakyate bhājayitum alpaṁ kṛtvā | bhagavān āha | anyena miśrīkṛtya vihārasthair bhājayitavyam | nātra kaukṛtyaṁ karaṇīyam | kulābham avalokito na gṛhṇāti | paṁca paṇān upādāya sphuṭaṁ dāpayitavyam |</p>
<p><a class='ref sc' id='sc115' href='#sc115'>SC 115</a>anyatamasmin karvaṭake gṛhapatiḥ | tena vihāraḥ kāritaḥ | tatra yadi bhikṣuśataṁ prativasati paṭakaśataṁ dadāti | evaṁ yāvad eko ’pi bhikṣuḥ prativasati paṭakaśatam eva dadāti | yāvad apareṇa samayena tasminn eva vihāre dvau mahallau varṣoṣitau | tena gṛhapatinā paṭakaśataṁ preṣitam | tau gṛhītvā parasparaṁ vicārayataḥ | ekaḥ kathayati saṁghasyāyaṁ lābhaḥ pratipadyata iti | dvitīyaḥ kathayati | asmākam eva prāpadya iti | yady evaṁ gṛhāṇa | sa kathayati | mā parasparavirodhaḥ syāt | yāvad ekenāpi na gṛhītam | tau punar vicārayataḥ | katham atra pratipattavyam | ekaḥ kathayati | bhikṣava āhūyantām | taiḥ saha bhājayiṣyāmaḥ | dvitīyaḥ kathayati | evaṁ bhavatu | ko gacchatu | yo navakaḥ | ko vastrāṇi gopāyati | yo navakaḥ | na śakyam evam <a class='ref msvii' id='msvii99' href='#msvii99'>MSV:3.2 99</a>yo navakaḥ sa gacchatu yo vṛddhaḥ sa vastrāṇi gopāyatu | evaṁ bhavatu | navakaḥ śrāvastīṁ gato bhikṣūṇām ānayanāya | <a class='ref fol' id='fol262v1' href='#fol262v1'>Folio 262v1</a><a class='ref gbm' id='gbm6.837' href='#gbm6.837'>GBM 6.837</a>ācaritaṁ ṣaḍvargikāṇām | aśūnyaṁ jetavanadvāram anyatamānyatamena ṣaḍvargikeṇa | upanando jetavanadvāre tiṣṭhati | tenāsau dūrata eva dṛṣṭo bakākāraśirāḥ pralambabhrūḥ | sa saṁlakṣayati | ko ’py ayaṁ sthaviro bhikṣur āgacchati | pratyudgacchāmīti | sa pratyudgataḥ | svāgataṁ svāgataṁ sthavira | vande ācārya | sa saṁlakṣayati | nāyam ācāryaṁ jānīte nāpy upādhyāyam | mahallo ’yam iti viditvā kathayati | sālohita kutas tvam āgacchasi | amukasmāt karvaṭakāt | kiṁ tatra vihāraḥ | vihāraḥ | kim asau vihāra āhosvid vighātaḥ | tena yathāvṛttaṁ vistareṇa samākhyātam | tvaṁ kimartham āgataḥ | bhojanāya bhikṣūn nayāmi | yady evam aham eva yuṣmākam anukampārthaṁ gacchāmi | ācārya śobhanam | upanandaḥ saṁlakṣayati | yady ayaṁ matsakāśād anyatra gamiṣyati mahājanapratisaṁviditaṁ kariṣyati | surakṣitaḥ kartavya iti | sa tena pratiśāmitaḥ | akālapānako dattaḥ | kathāsaṁlāpena tāvād vidhārito yāvad vikālībhūtam | śayyā śobhanā prajñaptā | pādaśaucaṁ pādamrakṣaṇaṁ ca dattam | tāvac cāvasthito yāvan middham avakrāntam | tata upanandena sā rātriḥ kṛcchreṇātināmitā | mā mantrasrāvaḥ syād iti | tataḥ sa rātram evotthāya sālohitam ādāya tvaritatvaritaṁ <a class='ref msvii' id='msvii100' href='#msvii100'>MSV:3.2 100</a>saṁprasthitaḥ | anupūrveṇa karvaṭakam anuprāptaḥ | tatas tena dvitīyena sālohitena vihārasthena svāgatavādasamudācāreṇa samudācarya viśrāmitaḥ | atha trayo ’pi janā ekasmin sthāne niṣaṇṇāḥ | upanandaḥ kathayati | bhājayāmo lābhaṁ sthavirāḥ | bhājayāmaḥ | upanandenaiko mahalla uktaḥ | sālohita tvaṁ bhājaya | sthavira nāhaṁ bhājayāmi | kimartham | mā me pratyavāyaḥ syāt | dvitīyo ’py uktaḥ | sālohita tvaṁ bhājaya | so ’py evam eva kathayati | upanandaḥ kathayati | yuvāṁ pratyavāyabhīrukau kim icchathaḥ | upananda ūrdhvapādovāṅmukho narakaṁ gamiṣyatīti | upananda saṁlakṣayati | sālohitāv etau mahallau bhettavyāv iti | tatas tayor dhruvapracāraṁ kalpakāraṁ pṛṣṭvā ekasya sakāśam upasaṁkramya pṛcchati | sālohita tvayātra kiṁ kṛtam | sthavira nityaṁ mayā vihāraḥ siktaḥ saṁmṛṣṭaḥ sukumārī gomayakārṣī datteti | sālohita yadi secanena saṁmārjanena vā lābho labhyeta upanandaḥ sarvavihārān siñcet saṁmārjayec ca | api tu yo ’tra lābhaḥ saṁpannaḥ sa tasyānyasya sālohitasyānubhāvāt | so ’smin vihāre kālānukālaṁ dharmaśravaṇaṁ dadāti | dharmaśravaṇārthinyo devatā autsukyam āpannāḥ | <a class='ref fol' id='fol263r1' href='#fol263r1'>Folio 263r1</a><a class='ref gbm' id='gbm6.838' href='#gbm6.838'>GBM 6.838</a>ye ’tra lābhasaṁpannāḥ | tatas tasyānubhā<span class='supplied'>vā</span>d ayaṁ lābhaḥ saṁpannaḥ | yam asau dadāti <span class='supplied'>saḥ</span> grahītavyo no tu vicārayitavyaḥ | sa tenābhyāhata iti pratibhinnas <a class='ref msvii' id='msvii101' href='#msvii101'>MSV:3.2 101</a>tūṣṇīm avasthitaḥ | tato dvitīyasya sakāśam upasaṁkramya kathayati | sālohita tvayātra kiṁ kṛtam | sthavira mayātra kālānukālaṁ dharmaśravaṇaṁ dattam | sālohita yadi dharmaśravaṇena lābho labhyeta upanandas tiṣṭhan gacchan niṣaṇṇo niṣaṇṇaḥ sarvakālaṁ dharmaṁ deśayet | yaḥ kaścid ayaṁ lābhaḥ saṁpannaḥ sarvo ’sau tasyānyasya sālohitasyānubhāvāt | tenāyaṁ vihāro nityakālaṁ siktaḥ saṁmṛṣṭaḥ sukumārī gomayakārṣī tu pradattā | uktaṁ bhadanta bhagavatā paṁcānuśaṁsāḥ saṁmārjane | katame paṁca | ātmanaś cittaṁ prasīdati | parasya cittaṁ prasīdati | devatā āttamanaso bhavanti | prāsādikasaṁvartanīyaṁ kuśalamūlam upacinoti | kāyasya bhedāt sugatau svargaloke deveṣūpapadyata iti | tad atra vihāre saṁmārjanena dānapatayo ’bhiprasannāḥ | devatā cāttamanasaḥ saṁvṛttāḥ | tenātra lābhasaṁpannāḥ | atas tasyānubhāvād ayaṁ lābhaḥ saṁpannaḥ | yam asau dadāti sa grahītavyo no tu vicārayitavya iti | so ’py abhyāhataḥ pratibhinnas tūṣṇīm avasthitaḥ | tau niṣpratibhātau kṛtvā kathayati | sālohitāv asty anya upāyaḥ | jñaptiṁ kṛtvā bhājayāmaḥ | jñaptikarmākopyam uktaṁ bhagavateti | tau pūrvam evābhyāhatau kathayataḥ | sthavira yathecchasi tathā kuruṣveti | tata upanandena trayo bhāgāḥ kṛtāḥ | dvayor bhāgayor madhye svayaṁ niṣaṇṇaḥ | tayor dvayor madhye ekaṁ bhāgaṁ sthāpayitvā jñaptiṁ kartum ārabdhaḥ | śṛṇutaṁ yuvāṁ sālohitau dvau | ayam ekaḥ | imau dvau | aham eka eva | tat trayam <a class='ref msvii' id='msvii102' href='#msvii102'>MSV:3.2 102</a>ity eṣā jñaptiḥ | tato dvau bhāgāv ātmanā gṛhītvā tayor eko dattaḥ | <span class='supplied'>tau kathayataḥ</span> sthavira sa evāsmākaṁ kaliḥ saṁvṛttaḥ | tvam evāsmākaṁ bhājaya | sa bhājayitum ārabdhaḥ | tatrāpy ekaḥ paṭako ’tiriktaḥ | tam apy ādāya paṭakānāṁ bhāraṁ baddhvā saṁprasthitaḥ | tato ’nupūrveṇa śrāvastīm anuprāptaḥ | bhikṣubhir dṛṣṭa uktaś ca | bhadantopananda kas tvayā paścācchirāśayano dṛṣṭaḥ | tena yathāvṛttaṁ vistareṇa samākhyātam | te kathayanti | kalpate tavaivaṁ kartum | amitrāṇāṁ pādaṁ gale datvā | etat prakaraṇaṁ bhikṣavo bhagavata ārocayanti | bhagavān saṁlakṣayati | yaḥ kaścid ādīnavo bhikṣavaḥ parakīye lābhe sannipatanti | tasmān na bhikṣuṇā parakīye lābhe sannipatitavyam | sannipatati | sātisāro bhavati | bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ pṛcchati | paśya bhadanta āyuṣmatā upanandena <a class='ref fol' id='fol263v1' href='#fol263v1'>Folio 263v1</a><a class='ref gbm' id='gbm6.839' href='#gbm6.839'>GBM 6.839</a>tan mahalladvayaṁ dharmamukhikayā vyaṁsitam | bhagavān āha | na bhikṣava etarhi yathā atīte ’py adhvany anena mahalladvayaṁ vyaṁsitam | tac chrūyatām |</p>
<p><a class='ref sc' id='sc116' href='#sc116'>SC 116</a>bhūtapūrvaṁ bhikṣavo ’nyatamasmin nadītīre udradvayaṁ prativasati | tad yadā jalena gacchati tadā matsyāḥ sthalam abhiruhanti | yadā <a class='ref msvii' id='msvii103' href='#msvii103'>MSV:3.2 103</a>tu sthalena gacchati tadā matsyā jale nipatanti | na kiñcid aghaṁ sādhayanti | tatas taiḥ sāmīciḥ kṛtā | eko ’smākaṁ jalena gacchatu dvitīyaḥ sthalena | yat saṁpadyate tad asmāt sāmānyam iti | tatraiko jalena saṁprasthito dvitīyaḥ sthalena | tatra ye jalasthena matsyāḥ saṁtrāsitāḥ sthalam abhirohanti | tān sthalasthā praghātayati jalasthāñ jalastha eva | yāvan matsyānāṁ mahānurāśiḥ saṁvṛttaḥ | ekaḥ kathayati | tvaṁ bhājaya | dvitīyaḥ kathayati | nāhaṁ bhājayāmi | kimartham | mā me pratyavāyaḥ syāt | so ’pi kathayati | yady apy evaṁ mamāpy eva eṣa doṣaḥ | tau cintāparau vyavasthitau | yāvat pūrṇamukho nāma śṛgālas tayoḥ sakāśam upasaṁkrāntaḥ | sa kathayati | bhāgineyau kiṁ cintāparas tiṣṭhataḥ | mātula asmākaṁ matsyāḥ saṁpannāḥ | kiṁ na bhājayathaḥ | mātula pratyavāyabhayāt | yuvāṁ pratyavāyabhīrūkau kim icchathaḥ | pūrṇamukha ūrdhvapādo ’vāṅmukho narakaṁ patiṣyatīti | pūrṇamukhaḥ saṁlakṣayati | sahitāv etau bhettavyāv iti | tatas tayor dhruvapracāra kalpakāraṁ dṛṣṭvā ekasya sakāśam upasaṁkramya pṛcchati | bhāgineya tvayātra kiṁ kṛtam | mātulaṁ ahaṁ jalena gataḥ | ye mayā jalena gacchatā matsyāḥ saṁtrāsitāḥ sthalam abhirūḍhāḥ te anena praghātitāḥ | bhāgineya yadi jalagamanena kiñcit saṁpadyeta pūrṇamukho nityaṁ jalena yāyāt | tasya jalena gacchatā sthāṇubhayaṁ kaṇṭabhayaṁ <a class='ref msvii' id='msvii104' href='#msvii104'>MSV:3.2 104</a>śvāpadabhayaṁ kūlapātabhayam | api tu yady asau na pratighātayati kiṁ tvaṁ trāsayitvā karoṣi | sarvathā ye ’tra matsyāḥ saṁpannās te tasyānubhāvān na tava | yad asau dadāti na grahītavyo no tu vicārayitavyaḥ | sa tenābhyāhataḥ pratibhinnas tūṣṇīm avasthitaḥ | tato dvitīyasya sakāśam upasaṁkramya kathayati | bhāgineya tvayātra kiṁ kṛtam | mātulo ’haṁ sthalena gato mayā sthalam abhirūḍhā matsyāḥ pratighātitāḥ | bhāgineya yadi sthalagamanena kiñcil labhyeta pūrṇamukho nityam eva sthalena yāyāt | tasya jalena gacchatā ūrmibhayaṁ kūrmabhayaṁ śiśumārabhayaṁ kumbhīrabhayaṁ jālabhayam | api tu yady asau na saṁtrāsayati kathaṁ tvaṁ praghātayasi | sarvathā ye tu matsyāḥ saṁpannās te tasyānubhāvāt | yad asau dadāti <a class='ref fol' id='fol264r1' href='#fol264r1'>Folio 264r1</a><a class='ref gbm' id='gbm6.840' href='#gbm6.840'>GBM 6.840</a>sa grahītavyo no tu vicārayitavyaḥ | sa tenābhyāhataḥ pratibhinnas tūṣṇīm avasthitaḥ | pūrṇamukho kathayati | bhāgineya asty anya upāyaḥ | gāthābhigītena tān bhājayāmaḥ | akopyaṁ bhaviṣyati | tau pūrvam evābhyāhatau kathayataḥ | mātula yathecchasi tathā kuru | pūrṇamukhena trayo bhāgāḥ kṛtāḥ | pucchānām eko matsyarāśiḥ <span class='supplied'>śirasāṁ</span> dvitīyo madhyamakhaṇḍānāṁ tṛtīya iti | gāthāṁ ca bhāṣate |</p>
<blockquote class='gatha'>
<p><a class='ref sc' id='sc117' href='#sc117'>SC 117</a>sthalacāriṇo hi lāṅgūlaṁ śiro gaṁbhīracāriṇaḥ |<br>
yas tu madhyamako gaṇḍaḥ dharmasthas taṁ hariṣyati || iti ||</p>
</blockquote>
<p><a class='ref sc' id='sc118' href='#sc118'>SC 118</a><a class='ref msvii' id='msvii105' href='#msvii105'>MSV:3.2 105</a>pūrṇamukhaḥ saṁlakṣayati | vyaṁsitāv etau | saṁpanno me lābhaḥ | sa mahato rohitasya matsyasya madhyagaṇḍam ādāya pituḥ sakāśam upasaṁkrāntaḥ | tato ’sya mātā parituṣṭā gāthābhigītena paripṛcchati |</p>
<blockquote class='gatha'>
<p><a class='ref sc' id='sc119' href='#sc119'>SC 119</a>kutas tvaṁ pūrṇika eṣi kuta eṣi supūrṇika |<br>
aśiraskam alāṅgūlaṁ matsyam ādāya rohitam || iti</p>
<p><a class='ref sc' id='sc120' href='#sc120'>SC 120</a>sa kathayati |</p>
<p><a class='ref sc' id='sc121' href='#sc121'>SC 121</a>vivadante yena mūḍhā dharmā<span class='supplied'>dha</span>rmeṣv akovidāḥ |<br>
alpecchās tena jīvanti rājakoṣaś ca vardhate || iti ||</p>
<p><a class='ref sc' id='sc122' href='#sc122'>SC 122</a>sāpi punar gāthāṁ bhāṣate |</p>
<p><a class='ref sc' id='sc123' href='#sc123'>SC 123</a>sādhu te suparākrāntaṁ pūrṇika priyadarśana |<br>
tvaṁ ca lābhena saṁyuktas tau cāpi paritoṣitau || iti ||</p>
</blockquote>
<p><a class='ref sc' id='sc124' href='#sc124'>SC 124</a>kiṁ manyadhve bhikṣavaḥ | yo ’sau pūrṇamukhaḥ śṛgāla eṣa evāsau upanandaḥ | tena kālena tena samayena yau tāv udrāv etau tau mahallau | tadāpy anena tau vyaṁsitāv etarhy apīti |</p>
<p><a class='ref sc' id='sc125' href='#sc125'>SC 125</a>śrāvastyāṁ nidānam | anyatamasmin karvaṭake <span class='supplied'>gṛhapatiḥ</span> | tena vihāraḥ kāritaḥ | tatra bhikṣuśataṁ vārṣā upagatam | tasya gṛhapater buddhir utpannā paṭakaśataṁ samudānayāmi | bhikṣusaṁghaṁ bhojayitvā pratyekam ekaikaṁ bhikṣuṁ paṭenācchādayiṣyāmīti | yāvad upanandena śrutam | amuko gṛhapatir bhikṣusaṁghaṁ bhojayitvā pratyekam ekaikaṁ bhikṣuṁ paṭenācchādayiṣyatīti | śrutvā ca punaḥ saṁlakṣayati | na bhavāmy upanando yadi <a class='ref msvii' id='msvii106' href='#msvii106'>MSV:3.2 106</a>tasmāt paṭakaṁ na niṣpādayāmīti | so ’nimantrita eṣa gataḥ | gṛhapatir bhikṣusaṁghaṁ bhojayitvā cārayati | upanandaḥ paṭakaṁ gṛhītvā laghulaghv eva prakrāntaḥ | yāvad ekasya bhikṣoḥ paṭako nāsti | gṛhapatiḥ kathayaty ārya paṭakaśataṁ mayā sugaṇitam ānītam | mā kenacid āryeṇa paṭadvayaṁ gṛhītaṁ bhaved iti | bhikṣavaḥ kathayanti | gṛhapate ko ’sāv evaṁ kariṣyati | api tu bhadantopanandas tvayopanimantritaḥ | ārya nāham upanimantrayāmi | sa taṁ paṭakam ādāya prakrāntaḥ | tato ’sau gṛhapatir avadhyāyitum ārabdhaḥ | etat prakaraṇaṁ bhikṣavo bhagavata ārocayanti | bhagavān āha | yaḥ kaścid ādīnavo bhikṣavo ’nimantritāḥ parakīye <a class='ref fol' id='fol264v1' href='#fol264v1'>Folio 264v1</a><a class='ref gbm' id='gbm6.841' href='#gbm6.841'>GBM 6.841</a>lābhe saṁnipatanti | tasmān na bhikṣuṇānimantritena parakīye lābhe saṁnipatitavyam | saṁnipatati | sātisāro bhavati |</p>
<p><a class='ref sc' id='sc126' href='#sc126'>SC 126</a>bhikṣavaḥ saṁśayajātāḥ | sarvasaṁśayacchetāraṁ buddhaṁ bhagavantaṁ papracchuḥ | paśya bhadanta āyuṣmān upanando ’nimantrita eva parakīye lābhe saṁnipatita iti | bhagavān āha | na bhikṣava etarhi | yathā atīte ’py adhvany upanando ’nimantritaḥ parakīye lābhe saṁnipatitaḥ | tac chrūyatām |</p>
<p><a class='ref sc' id='sc127' href='#sc127'>SC 127</a>bhūtapūrvaṁ bhikṣavo ’nyatamasmin karvaṭake brāhmaṇaḥ parṣanmahattaraḥ | tena māṇavaśataṁ traimāsīm upanimantrya māṇavaśataṁ bhojitām | tasya buddhir utpannā pratyekam ekaikaṁ māṇavakaṁ paṭenācchādayiṣyāmīti | <a class='ref msvii' id='msvii107' href='#msvii107'>MSV:3.2 107</a>tasya nātidūre vṛddho brāhmaṇaḥ prativasati | tena śrutam | sa prathamataraṁ vṛddhānte bhuktvā paṭam ādāya prakrāntaḥ | gṛhapatinā paṭakāc choritāḥ | yāvad ekasya māṇavakasya paṭo nāsti | sa pṛcchati | bhavanto mayā paṭakaśataṁ sugaṇitam ānītam | mā kenacin māṇavakena paṭakadvayaṁ gṛhītaṁ bhaved iti | te kathayanti | ka evaṁ kariṣyati | api tu tvayā vṛddho brāhmaṇa upanimantritaḥ | nāham upanimantrayāmi | sa taṁ paṭakam ādāya prathamataraṁ prakrāntaḥ | sa brāhmaṇo ’vadhyā<span class='supplied'>yi</span>tum ārabdhaḥ |</p>
<p><a class='ref sc' id='sc128' href='#sc128'>SC 128</a>kiṁ manyadhve bhikṣavaḥ | yo ’sau brāhmaṇo vṛddhaḥ eṣa evāsāv upanandas tena kālena tena samayena | tadāpy eṣo ’nimantritaḥ parakīye lābhe saṁnipatita etarhy apīti |</p>
<p><a class='ref sc' id='sc129' href='#sc129'>SC 129</a>śrāvastyāṁ nidānam | anyatamasmin karvaṭake gṛhapatiḥ | tena vihāraḥ kāritaḥ | tatraiko bhikṣur varṣā upagataḥ | sa utthānasaṁpannaḥ | tenāsau vihāraḥ pratidinam upaliptasaṁmṛṣṭaḥ kriyate | pratipatty evāsau vihāraḥ śobhane viviktāvakāśe ca bhūbhāge pratiṣṭhāpitaḥ nānāvṛkṣopaśobhite haṁsakrauṁcamayūraśukaśārikākokilābhinikūjite vividhapuṣpaphalopaśobhite | yāvad vistīrṇavibhavaḥ sārthavāhas tasmin vihāre rātrivāsam upagataḥ | tena tāṁ vihāraśobhām upavanaśobhāṁ ca dṛṣṭvābhiprasannenādṛṣṭvaiva bhikṣusaṁgham uddiśya prabhūto lābhaḥ preṣitaḥ | sa rātram evotthāya prakrāntaḥ | sa bhikṣuḥ kaukṛtikaḥ saṁghasyāyaṁ lābha iti kaukṛtyā na gṛhṇāti | bhikṣūn eva samanveṣate bhājayitum | etat prakaraṇaṁ bhikṣavo bhagavata ārocayanti bhagavān <a class='ref msvii' id='msvii108' href='#msvii108'>MSV:3.2 108</a>āha | gomayagṛham api ced bhikṣur niśṛtya varṣā upagato bhavati tatra ced brāhmaṇagṛhapatayaḥ saṁgham uddiśya lābham anuprayacchanty alpaṁ vā prabhūtaṁ vā yas tatra vasati eko vā dvau vā saṁbahulā vā teṣām eva saḥ | nātra kaukṛtyaṁ karaṇīyam |</p>
<p class='uddana'><a class='ref sc' id='sc130' href='#sc130'>SC 130</a>uddānam | <a class='ref fol' id='fol265r1' href='#fol265r1'>Folio 265r1</a><a class='ref gbm' id='gbm6.842' href='#gbm6.842'>GBM 6.842</a><br>
bhinnānāṁ deyapratyaṁśaṁ ṛṣilasya ca cārikām |<br>
saṁghasya cīvaraṁ caiva aṣṭau lābhena kārayet ||</p>
<p><a class='ref sc' id='sc131' href='#sc131'>SC 131</a>śrāvastyāṁ nidānam | āyuṣmān upālī buddhaṁ bhagavantaṁ pṛcchati | antarvarṣe bhadanta saṁgho bhidyeta | deyo lābho na deyaḥ | bhagavān āha | kasyacid upālin deyaḥ kasyacin na deyaḥ | <span class='supplied'>kasya deyaḥ</span> | dharmapākṣikasya || 1 || antarvarṣe bhadanta bhikṣuḥ śikṣāṁ pratyākhyāya hānāyāvartate | deyo lābho na deyaḥ | kasyacid upālin deyaḥ kasyacin na deyaḥ | kasya deyaḥ | yadbhūyo ’pi tasya || 2 || antarvarṣe bhadanta bhikṣuḥ kālaṁ kuryāt | deyo lābho na deyaḥ | kasyacid upālin deyaḥ kayacin na deyaḥ | kasya deyaḥ | yadbhūyo ’pi tasya || 3 ||</p>
<p><a class='ref sc' id='sc132' href='#sc132'>SC 132</a>anyatamasmin karvaṭake gṛhapatiḥ | tena vihāraḥ kāritaḥ sarvopakaraṇasaṁpannaḥ | āyuṣmāṁś ca śāriputro janapadacārikāṁ caran taṁ vihāram anuprāptaḥ | tena gṛhapatinā bhojayitvā paṁcabhiḥ paṭakaśatair ācchāditaḥ | sa tāni paṁca paṭakaśatāni tasminn eva vihāre datvā prakrāntaḥ | yāvat tasya dvau sārdhaṁvihāriṇau ṛṣila ṛṣidattaś ca janapadacārikāṁ carantau tam eva karvaṭakam anuprāptau | tāv api tena <a class='ref msvii' id='msvii109' href='#msvii109'>MSV:3.2 109</a>gṛhapatinā bhojayitvā paṁcabhiḥ paṭaśatair ācchāditau | tau bhikṣubhir ucyete | āyuṣmantau yuvayor upādhyāyena tasya gṛhapateḥ sakāśāt paṁca paṭaśatāni labdhāni | tāny asmābhir eva bhājitāni | adhunāpy eṣa lābho ’smākam eva prāpadyate | tau kathayataḥ | upādhyāyo jñāto mahāpuṇyaḥ | tena kadācid yuṣmākam evānumoditaḥ syāt | te pratiboḍhum ārabdhāḥ | etat prakaraṇaṁ bhikṣavo bhagavata ārocayanti | bhagavān āha | aṣṭāv ime bhikṣavo lābhāḥ | katame ’ṣṭau | sīmāhṛto lābhaḥ | kriyāhṛtaḥ | niśrayāhṛtaḥ | saṁghaprajñaptaḥ | bhikṣuprajñaptaḥ | vārṣikaḥ | saṁmukhaḥ | pratyādeśaś ca |</p>
<p><a class='ref sc' id='sc133' href='#sc133'>SC 133</a>sīmāhṛto lābhaḥ katamaḥ | yathāpi tad evāvasatha ekaḥ poṣadhaḥ | tayor vihārayor yo lābhaḥ sa ubhayavihāraprativāsināṁ bhikṣūṇām | tan nivāsino bhikṣavaḥ kadācid dhi ekapoṣadhena varṣā upagacchanti | tatra yo lābhaḥ saṁpadyate yam asminn eva vihāre dattas tasmin nivāsibhir eva bhikṣubhiḥ paribhoktavyaṁ hi | ekapoṣadhatvāt ayam ucyate sīmāhṛto lābhaḥ |</p>
<p><a class='ref sc' id='sc134' href='#sc134'>SC 134</a>kriyāhṛto lābhaḥ katamaḥ | yathāpi tad bhikṣava idam evaṁrūpaṁ kriyākāraṁ kṛtvā varṣā upagacchanti | amukaṁ kulaṁ yuṣmākam | <a class='ref msvii' id='msvii110' href='#msvii110'>MSV:3.2 110</a>amukaṁ kulam asmākam | rathyāvīthīcatvaraśṛṅgāṭakā madhyam iti | te ced brāhmaṇagṛhapatayaḥ <a class='ref fol' id='fol265v1' href='#fol265v1'>Folio 265v1</a><a class='ref gbm' id='gbm6.843' href='#gbm6.843'>GBM 6.843</a>upagatakānām āvāsī upagatakānupagatakān bhikṣūn bhojayitvā upagatakānāṁ lābham anuprayacchanti | upagatakānām eva pānīyam | lābhaḥ kasya prāpadyate | upagatakānām eva || <span class='add'>1</span> || upagatakānām āvāsī upagatakānupagatakān bhikṣūn bhojayitvā upagatakānāṁ lābham anuprayacchanti | anupagatakānāṁ pānīyam | lābhaḥ kasya prāpadyate | upagatakānām eva || <span class='add'>2</span> || upagatakānām āvāsī upagatakānupagatakān bhikṣūn bhojayitvā upagatakānāṁ pānīyam anuprayacchanti | anupagatakānāṁ lābham | <span class='supplied'>lābhaḥ</span> kasya prāpadyate | upagatakānām eva || <span class='add'>3</span> || upagatakānām āvāsī upagatakānupagatakān bhikṣūn bhojayitvānupagatakānāṁ lābham anuprayacchanti | anupagatakānāṁ pānīyam | lābhaḥ kasya prāpadyate || upagatakānām eva || <span class='add'>4</span> || upagatakānām āvāsī upagatakānupagatakān bhikṣūn bhojayitvā vṛddhānte lābham anuprayacchanti | upagatakānāṁ pānīyam | lābhaḥ kasya prāpadyate | upagatakānām eva || <span class='add'>5</span> || upagatakānām āvāsī upagatakānupagatakān bhikṣūn bhojayitvā upagatakānāṁ lābham anuprayacchanti | vṛddhānte pānīyam | lābhaḥ kasya prāpadyate | upagatakānām eva || <span class='add'>6</span> || upagatakānām āvāsī upagatakānupagatakān bhikṣūn bhojayitvā vṛddhānte lābham anuprayacchanti | anupagatakānāṁ pānīyam | lābhaḥ kasya <a class='ref msvii' id='msvii111' href='#msvii111'>MSV:3.2 111</a>prāpadyate | upagatakānām eva || <span class='add'>7</span> || upagatakānām āvāsī upagatakānupagatakān bhikṣūn bhojayitvā anupagatakānāṁ lābham anuprayacchanti | vṛddhānte pānīyam | lābhaḥ kasya prāpadyate | upagatakānām eva || <span class='add'>8</span> || upagatakānām āvāsī upagatakānupagatakān bhikṣūn bhojayitvā upagatakānupagatakānāṁ lābham anuprayacchanti | vṛddhānte ca pānīyam | lābhaḥ kasya prāpadyate | upagatakānām eva || <span class='add'>9</span> ||</p>
<p><a class='ref sc' id='sc135' href='#sc135'>SC 135</a>yathā upagatakānām āvāsī upagatakānupagatakān bhikṣūn bhojayitve<span class='supplied'>ti</span> nava paryāyāḥ | evam anupagatakānām āvāsī upagatakān bhikṣūn bhojayitveti nava paryāyāḥ |</p>
<p><a class='ref sc' id='sc136' href='#sc136'>SC 136</a>sacet te brāhmaṇagṛhapatayaḥ rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā upagatakānāṁ lābham anuprayacchanti | upagatakānām eva pānīyam | lābhaḥ kasya prāpadyate | ubhayor api || <span class='add'>1</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā upagatakānāṁ lābham anuprayacchanti | anupagatakānāṁ pānīyam | lābhaḥ kasya prāpadyate | <a class='ref fol' id='fol266r1' href='#fol266r1'>Folio 266r1</a><a class='ref gbm' id='gbm6.844' href='#gbm6.844'>GBM 6.844</a>ubhayor api || <span class='add'>2</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā anupagatakānāṁ lābham anuprayacchanti | upagatakānāṁ pānīyam | lābhaḥ kasya prāpadyate | ubhayor api || <span class='add'>3</span> || rathyāvīthīcatvaraśṛṅgāṭakeṣu upagatakān bhikṣūn bhojayitvā anupagatakānāṁ lābham anuprayacchanti | anupagatakānāṁ pānīyam | <a class='ref msvii' id='msvii112' href='#msvii112'>MSV:3.2 112</a>lābhaḥ kasya prāpadyate | ubhayor api || <span class='add'>4</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā vṛddhānte lābham anuprayacchanti | upagatakānāṁ pānīyam | lābhaḥ kasya prāpadyate | ubhayor api || <span class='add'>5</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā upagatakānāṁ lābham anuprayacchanti | vṛddhānte pānīyam | lābhaḥ kasya prāpadyate | ubhayor api || <span class='add'>6</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā vṛddhānte lābham anuprayacchanti | anupagatakānāṁ pānīyam | lābhaḥ kasya prāpadyate | ubhayor api || <span class='add'>7</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā anupagatakānāṁ lābham anuprayacchanti | vṛddhānte pānīyam | lābhaḥ kasya prāpadyate | ubhayor api || <span class='add'>8</span> || rathyāvīthīcatvaraśṛṅgāṭakeṣu upagatakānupagatakān bhikṣūn bhojayitvā vṛddhānte <span class='supplied'>upagatakānupagatakānāṁ</span> lābham anuprayacchanti | vṛddhānte ca pānīyam | lābhaḥ kasya prāpadyate | ubhayor api || <span class='add'>9</span> || ayam ucyate kriyāhṛto labhabḥ |</p>
<p><a class='ref sc' id='sc137' href='#sc137'>SC 137</a>niśrayāhṛto lābhaḥ katamaḥ | bhikṣur yaṁ strīpuruṣapaṇḍakam upaniśritya varṣā upagacchati sa yaṁ lābhaṁ dadāti tasyaiva saḥ | ayam ucyate niśrayāhṛto lābhaḥ |</p>
<p><a class='ref sc' id='sc138' href='#sc138'>SC 138</a>saṁghaprajñapto lābhaḥ katamaḥ | yo lābho niyato ’vipaṁcitaḥ | ayam ucyate saṁghaprajñapto lābhaḥ |</p>
<p><a class='ref sc' id='sc139' href='#sc139'>SC 139</a><a class='ref msvii' id='msvii113' href='#msvii113'>MSV:3.2 113</a><br>
bhikṣuprajñapto lābhaḥ katamaḥ | yo lābho niyato ’vipaṁcitaḥ | layane maṭhe vā kūṭāgāre vā prajñaptaḥ | tatra yo bhikṣuḥ prativasati tasyaiva saḥ | ayam ucyate bhikṣuprajñapto lābhaḥ |</p>
<p><a class='ref sc' id='sc140' href='#sc140'>SC 140</a>vārṣiko lābhaḥ katamaḥ | yo lābho varṣoṣitasya bhikṣusaṁghasya dāyikaiḥ prajñaptaḥ | ayam ucyate vārṣiko lābhaḥ |</p>
<p><a class='ref sc' id='sc141' href='#sc141'>SC 141</a>saṁmukhalābhaḥ katamaḥ | yo lābho ’niyato ’vipaṁcitaḥ | ayam ucyate saṁmukhalābhaḥ |</p>
<p><a class='ref sc' id='sc142' href='#sc142'>SC 142</a>pratyādeśalābhaḥ katamaḥ | yo lābho jātau bodhau dharmacakre parinirvāṇe niryātitaḥ | sacen na śakyate caturmahācaityeṣu ekasminn eva mahācaitye deyo nānayatra | ayam ucyate pratyādeśalābhaḥ |</p>
<p class='uddana'><a class='ref sc' id='sc143' href='#sc143'>SC 143</a>uddānam |<br>
kālaṁ kurvanty utkṣiptakā miśrakāṇāṁ ca bhājanam |<br>
utkṣiptaśramaṇoddeśā <a class='ref fol' id='fol266v1' href='#fol266v1'>Folio 266v1</a><a class='ref gbm' id='gbm6.845' href='#gbm6.845'>GBM 6.845</a>usārayanti mriyante ca ||</p>
<p><a class='ref sc' id='sc144' href='#sc144'>SC 144</a>śrāvastyāṁ nidānam | āyuṣmān upālī buddhaṁ bhagavantaṁ pṛcchati | yathāpi tad bhadanta ekasminn āvāse saṁbahulā utkṣiptakāḥ saṁbahulāś ca prakṛtisthakāḥ prativasanti | teṣām utkṣiptakaḥ kālaṁ karoti | tatsantako mṛtapariṣkāro lābhaḥ kasya prāpadyate | prakṛtisthakānām <a class='ref msvii' id='msvii114' href='#msvii114'>MSV:3.2 114</a>upālin || <span class='add'>1</span> || dvau bhadanta utkṣipakau saṁbahulāḥ prakṛtisthakāḥ | utkṣiptakaḥ kālaṁ karoti | tatsantako mṛtapariṣkāro lābhaḥ kasya prāpadyate | prakṛtisthakānām eva || <span class='add'>2</span> || utkṣipakāḥ saṁbahulāḥ prakṛtisthakā alpāḥ | utkṣiptakaḥ kālaṁ karoti | <span class='supplied'>tatsantako mṛtapariṣkāro</span> lābhaḥ kasya prāpadyate | prakṛtisthakānām eva || <span class='add'>3</span> ||</p>
<p><a class='ref sc' id='sc145' href='#sc145'>SC 145</a>yathāpi tad bhadanta ekasminn āvāse saṁbahulā utkṣiptakāḥ saṁbahulāś ca prakṛtisthakāḥ prativasanti | teṣāṁ prakṛtisthakaḥ kālaṁ karoti | tatsantako mṛtapariṣkāro lābhaḥ kasya prāpadyate | prakṛtisthakānām || <span class='add'>1</span> || saṁbahulā utkṣiptakā dvau prakṛtisthakau | prakṛtisthakaḥ kālaṁ karoti | tatsantako mṛtapariṣkāro lābhaḥ kasya prāpadyate | tasyaikasya prakṛtisthakasya || <span class='add'>2</span> || saṁbahulā utkṣiptakā ekaḥ prakṛtisthakaḥ | <span class='supplied'>prakṛtisthakaḥ</span> kālaṁ karoti | lābhaḥ kasya prāpadyate | utkṣiptakānāṁ yaḥ prathamaṁ pāpakaṁ dṛṣṭigataṁ pratinisṛjati || <span class='add'>3</span> ||</p>
<p><a class='ref sc' id='sc146' href='#sc146'>SC 146</a>upagatakānām āvāse anupagatakaḥ śrāmaṇeraka āgatya kālaṁ karoti | upagatakair anupagatakānāṁ dūto ’nupreṣayitavyaḥ | śrāmaṇero vaḥ kālagataḥ | harata tasya pātracīvaram iti | upagatakā bhājayanti | abhājitaṁ durbhājitam | anupagatakā bhājayanti | bhājitaṁ subhājitam | miśrakā bhājayanti | abhājitaṁ durbhājitam | cāturdiśāya bhikṣusaṁghāya pariṇāmayanti | supariṇāmitam || <span class='add'>1</span> || <a class='ref msvii' id='msvii115' href='#msvii115'>MSV:3.2 115</a>upagatakānām āvāse anupagatakaḥ śrāmaṇeraka āgatya evaṁ vaded osārayantu mām āyuṣmantaḥ | upagatako bhaviṣyāmīti | sa cānosāritaḥ kālaṁ kuryāt | upagatakair anupagatakānāṁ dūto ’nupreṣayitavyaḥ | śrāmaṇero vaḥ kālagataḥ | haratāsya pātracīvaram iti | upagatakā bhājayanti | abhājitaṁ durbhājitam | anupagatakā bhājayanti | bhājitaṁ subhājitam | miśrakā bhājayanti | abhājitaṁ <span class='supplied'>durbhājitam |</span> cāturdiśāya bhikṣusaṁghāya pariṇāmayanti | supariṇāmitam || <span class='add'>2</span> || upagatakānām āvāse anupagatako bhikṣur āgatya kālaṁ kuryāt | upagatakair anupagatakānāṁ dūto ’nupreṣayitavyaḥ | sabrahmacārī vaḥ kālagataḥ | haratāsya pātracīvaram iti | upagatakā bhājayanti | abhājitaṁ durbhājitam | anupagatakā bhājayanti | bhājitaṁ subhājitam | miśrakā bhājayanti | abhājitaṁ durbhājitam | cāturdiśāya <a class='ref fol' id='fol267r1' href='#fol267r1'>Folio 267r1</a><a class='ref gbm' id='gbm6.846' href='#gbm6.846'>GBM 6.846</a>bhikṣusaṁghāya pariṇāmayanti | supariṇāmitam || <span class='add'>3</span> || upagatakānām āvāse anupagatako bhikṣur āgatyaivaṁ vaded osārayantu mām āyuṣmantaḥ | upagatako bhaviṣyāmīti | sa cānosārita eva kālaṁ kuryāt | upagatakair anupagatakānāṁ dūto ’nupreṣayitavyaḥ | sabrāhmacārī vaḥ kālagataḥ | haratāsya pātracīvaram iti | upagatakā bhājayanti | abhājitaṁ durbhājitam | anupagatakā bhājayanti | bhājitaṁ subhājitam | miśrakā bhājayanti | abhājitaṁ durbhājitam | cāturdiśāya bhikṣusaṁghāya pariṇāmayanti | supariṇāmitam || <span class='add'>4</span> ||</p>
<p><a class='ref sc' id='sc147' href='#sc147'>SC 147</a><a class='ref msvii' id='msvii116' href='#msvii116'>MSV:3.2 116</a>anupagatakānām āvāse upagatakaḥ śrāmaṇeraka āgatya kālaṁ kuryāt | anupagatakair upagatakānāṁ dūto ’nupreṣayitavyaḥ | śrāmaṇero vaḥ kālagataḥ | haratāsya pātracīvaram iti | anupagatakā bhājayanti | abhājitaṁ durbhājitam | upagatakā bhājayanti | bhājitaṁ subhājitam | miśrakā bhājayanti | abhājitaṁ durbhājitam | cāturdiśāya bhikṣusaṁghāya pariṇāmayanti | supariṇāmitam || <span class='add'>1</span> || anupagatakānām āvāse upagatakaḥ śrāmaṇera āgatyaivaṁ vaded osārayantu mām āyuṣmantaḥ | anupagatako bhaviṣyāmīti | sa cānosāritaḥ kālaṁ kuryāt | anupagatakair upagatakānāṁ dūto ’nupreṣayitavyaḥ | śrāmaṇero vaḥ kālagataḥ | haratāsya pātracīvaram iti | anupagatakā bhājayanti | abhājitaṁ durbhājitam | upagatakā bhājayanti | bhājitaṁ subhājitam | miśrakā bhājayanti | abhājitaṁ durbhājitam | cāturdiśāya bhikṣusaṁghāya pariṇāmayanti | supariṇāmitam || <span class='add'>2</span> || anupagatakānām āvāse upagatako bhikṣur āgatya kālaṁ kuryāt | anupagatakair upagatakānāṁ dūto ’nupreṣayitavyaḥ | sabrahmacārī vaḥ kālagataḥ | haratāsya pātracīvaram iti | anupagatakā bhājayanti | abhājitaṁ durbhājitam | upagatakā bhājayanti | bhājitaṁ subhājitam | miśrakā bhājayanti | abhājitaṁ durbhājitam | cāturdiśāya bhikṣusaṁghāya pariṇāmayanti | supariṇāmitam || <span class='add'>3</span> || anupagatakānām āvāse upagatako bhikṣur āgatyaivaṁ vaded osārayantu mām āyuṣmantaḥ | anupagatako bhaviṣyāmīti | sa cānosāritaḥ kālaṁ kuryāt | anupagatakair upagatakānāṁ dūto ’nupreṣayitavyaḥ | sabrāhmacārī vaḥ kālagataḥ | haratāsya pātracīvaram <a class='ref msvii' id='msvii117' href='#msvii117'>MSV:3.2 117</a>iti | anupagatakā bhājayanti | abhājitaṁ durbhājitam | upagatakā bhājayanti | bhājitaṁ subhājitam | miśrakā bhājayanti <a class='ref fol' id='fol267v1' href='#fol267v1'>Folio 267v1</a><a class='ref gbm' id='gbm6.847' href='#gbm6.847'>GBM 6.847</a>| abhājitaṁ durbhājitam | cāturdiśāya bhikṣusaṁghāya pariṇāmayanti | supariṇāmitam || <span class='add'>4</span> ||</p>
<p class='uddana'><a class='ref sc' id='sc148' href='#sc148'>SC 148</a>uddānam ||<br>
upanandasyādhiṣṭānaṁ ghātavyaṁ madhyavikṣepaḥ |<br>
nāsti mamātyayād dānaṁ visṛjyo manuṣyās trayaḥ ||</p>
<p><a class='ref sc' id='sc149' href='#sc149'>SC 149</a>śrāvastyām nidānam | upanandasya mūrdhni piṭako jātaḥ | sa vaidyasakāśaṁ gataḥ | bhadramukha bhaiṣajyaṁ me vyapadiśeti | sa kathayati ārya ghṛtasya pānaṁ piba | svāsthyaṁ te bhaviṣyatīti | upanandaḥ saṁlakṣayati | saced adyaiva pāsyāmi adyaiva svastho bhaviṣyāmi | śvaḥ katareṇa kalpena ghṛtaṁ samādhāpayiṣyāmi vastrāṇi vā | yāvad iṣṭaṁ kalpaṁ samādhāpayiṣyāmi tāvat paścāt pāsyāmīti | jñātamahāpuṇyo ’sau | tena sārdhaṁvihāryantevāsikāḥ samantāt preṣitāḥ | taiḥ prabhūtā ghṛtaghaṭakā vastrāṇi ca vraṇabandhanāya samādhāpitāni | dvitīye divase vaidya āgatya pṛcchati | ārya svasthaḥ | pītaṁ te ghṛtam | bhadramukha na pītam | ārya na śobhanaṁ kṛtam | adya dviguṇaṁ pibeti | sārdhaṁvihāryantevāsina uktā | śrutaṁ vo yad vaidyenābhihitam upādhyāya <a class='ref msvii' id='msvii118' href='#msvii118'>MSV:3.2 118</a>śrutam | mamāyaṁ rogo ’bhivṛddhaḥ | prabhūtaṁ ghṛtaṁ vastrāṇi ca vraṇabandhanāni smādhāpayateti | taiḥ prabhūtataraṁ ghṛtaṁ vastrāṇi ca samādhāpitāni | tenātilobhāt śvaḥ kalpo bhaviṣyatīti tad api divase na pītam | rogo ’sya prabalo jātaḥ | yāvat punar api vaidya āgatya pṛcchati | ārya pītaṁ ghṛtam | bhadramukha na pītam | ārya na śobhanaṁ kṛtam | sa kathayati | bhadramukha adya triguṇaṁ pibāmi | vaidyaḥ kathayati | ārya yadi ghṛtamañjūṣāyām api nimagnas tiṣṭhasi tathāpi te nāsti jīvitam iti | <span class='supplied'>sa kathayati |</span> yamadaṇḍika yādṛśas tvam | gale te pādaṁ datvā ghṛtaṁ ca pibāmi | jīvāmi ceti | sa vaidyo hum iti kṛtvā sāmarṣaḥ prakrāntaḥ | tata upanandena ghṛtasya pātraṁ pūrayitvā pītam | viṣūcitaḥ kālagataḥ | tasya prabhūtaṁ suvarṇaṁ tisraḥ suvarṇalakṣāḥ | ekā pātracīvarāt | dvitīyā glānabhaiṣajyāt | tṛtīyā kṛtākṛtāt | amātyaiḥ śrutam | rājñe niveditam | deva āryopanandaḥ kālagataḥ | tasya prabhūtaṁ suvarṇam asti | tisraḥ suvarṇalakṣāḥ | tad arhasyājñāṁ dātum iti | rājā kathayati | yady evaṁ gacchata | asya layanaṁ mudrayateti | bhikṣavas tam ādāya dahanaṁ gatāḥ | tair āgatya layanaṁ mudritam | bhikṣavas tam ādahane saṁskārya vihāram āgatāḥ | paśyanti layanaṁ rājamudrāmudritam | etat prakaraṇaṁ bhikṣavo bhagavata ārocayanti | tatra bhagavān āyuṣmantam ānandam āmantrayate | gacchānanda madvacanād rājānaṁ <a class='ref fol' id='fol268r1' href='#fol268r1'>Folio 268r1</a><a class='ref gbm' id='gbm6.848' href='#gbm6.848'>GBM 6.848</a>prasenajitam ārogyaṁ <a class='ref msvii' id='msvii119' href='#msvii119'>MSV:3.2 119</a><span class='supplied'>pṛccha</span> | evaṁ ca vada | yasmin mahārāja samaye tava rājakaraṇīyaṁ bhavati | avalokayasi tvaṁ tasmin samaye upanandaṁ bhikṣum | yasmin vā te samaye āvāho vā vivāho va avalokayasi tasmin samaye upanandam | kadācid vā te upanando yāvajjīvaṁ pravāritaḥ cīvarapiṇḍapātaśayanāsanaglānapratyayabhaiṣajyapariṣkāraiḥ | glānasya vā upasthānaṁ kṛtam iti | yadi brūyān neti | sa vaktavyaḥ | pṛthaṅ mahārāja gṛhiṇāṁ gṛhakāryāṇi | pṛthak pravrajitānām | alpotsukas tvaṁ tiṣṭha | sabrahmacāriṇām eṣa lābhaḥ prāpadyate | nirastavyāpāro bhaveti | evaṁ bhadanta ity āyuṣmān ānando bhagavataḥ pratiśrutya yena rājā prasenajit kosalas tenopasaṁkrāntaḥ | upasaṁkramya yathāsandiṣṭaṁ niveditavān | rājā kathayati | bhadantānanda yathā bhagavān ājñāpayati tathā bhavatu | nirastavyāpāro ’ham iti | tata āyuṣmatānandena rājñaḥ pratisandeśo bhagavate niveditaḥ | tatra bhagavān bhikṣūn āmantrayate sma | bhājayata yūyaṁ bhikṣava upanandasya bhikṣor mṛtapariṣkāram iti | bhikṣubhiḥ saṁghamadhye avatārya vikrīya bhājitam | sāketakair bhikṣubhiḥ śrutam | upanandaḥ kālagataḥ | tasya prabhūtaṁ suvarṇaṁ tisraḥ suvarṇalakṣā bhikśubhir bhājitā iti | te tvaramāṇāḥ śrāvastīm āgatāḥ kathayanti | asmākam api bhadantopanandaḥ sabrahmacārī | asmākam api tatsantako lābhaḥ prāpadyata iti | bhikṣubhiḥ pātayitvā taiḥ sārdhaṁ punar api bhājitaḥ | evaṁ ṣaṇ <a class='ref msvii' id='msvii120' href='#msvii120'>MSV:3.2 120</a>mahānagaranivāsino bhikṣavaḥ sannipatitāḥ | vaiśālakāḥ vārāṇasīyāḥ rājagṛheyakāḥ cāṁpeyikāś ca | bhikṣubhiḥ punaḥ punaḥ pātayitvā bhājitaḥ | bhikṣavaḥ pātayanto bhājayantaś ca riñcanty uddeśaṁ pāṭhaṁ svādhyāyaṁ yogaṁ manasikāram | etat prakaraṇaṁ bhagavata ārocayanti | bhagavān āha | pañca karaṇāni lābhavibhāge | katame pañca | gaṇḍī tridaṇḍakaṁ caityaṁ śīlākā jñaptiḥ pañcakam | yo mṛtagaṇḍyām ākoṭyamānāyām āgacchati tasya lābho deyaḥ | evaṁ tridaṇḍake bhāṣyamāne caityavandanāyāṁ kriyamāṇāyāṁ śīlākā<span class='supplied'>yām ā</span>caryamāṇāyām | tasmāt tarhi bhikṣavaḥ sarvaṁ mṛtapariṣkāraṁ jñaptiṁ kṛtvā bhājayitavyam | akopyaṁ bhaviṣyati | evaṁ ca punaḥ kartavyam | śayanāsanaprajñaptiṁ kṛtvā pūrvavad yāvat sarvasaṁghe sanniṣaṇṇe sannipatite mṛtapariṣkāraṁ vṛddhānte sthāpayitvā ekena bhikṣuṇā vṛddhānte niṣaṇṇena jñaptiḥ kartavyā | śṛṇvantu bhadantāḥ saṁghāḥ | <a class='ref fol' id='fol268v1' href='#fol268v1'>Folio 268v1</a><a class='ref gbm' id='gbm6.849' href='#gbm6.849'>GBM 6.849</a>asminn āvāse upanando bhikṣuḥ kālagataḥ | tasyedaṁ mṛtapariṣkāraṁ dṛśyam adṛśyaṁ cāvatiṣṭhate | sacet saṁghasya prāptakālaṁ kṣametānujānīyāt saṁgho yat saṁgha upanandasya bhikṣor mṛtadravyaṁ dṛśyam adṛśyaṁ ca mṛtapariṣkārikam adhitiṣṭhed ity eṣātra jñaptiḥ | eṣā bhikṣavo mṛtapariṣkāravibhāganiṣṭhā yaduta jñaptiḥ | jñaptau kṛtāyāṁ yo bhikṣur āgacchati lābho na deya iti | āyuṣmān upālī buddhaṁ bhagavantaṁ pṛcchati | yatra yatra bhadanta saṁghavṛttaḥ jñaptikārako nāsti tatra mṛtapariṣkārikaṁ bhājayitavyam | na bhājayitavyam | upālin <a class='ref msvii' id='msvii121' href='#msvii121'>MSV:3.2 121</a>pūrvācaramaṁ kṛtvā <span class='supplied'>bhājayitavyam |</span> pūrvācaramam api bhikṣavo na jānanti | bhagavān āha | ekaṁ pariṣkāraṁ vikrīya tataḥ stokaṁ saṁghavṛddhāya saṁghanavakāya ca datvā yatheṣṭaṁ bhājayitavyam | nātra kaukṛtyaṁ karaṇīyam | jñaptau ca kṛtāyāṁ pūrvācarame vā mṛtapariṣkāriko lābhaḥ sarvabuddhaśiṣyebhyaḥ prāpadyata iti |</p>
<p><a class='ref sc' id='sc150' href='#sc150'>SC 150</a>bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuḥ | paśya bhadantāyumān upanandaḥ atilobhena vipannaḥ | bhagavān āha | na bhikṣava etarhi yathā atīte ’py adhvani atilobhena vipannaḥ | tac chrūyatām |</p>
<p><a class='ref sc' id='sc151' href='#sc151'>SC 151</a>bhūtapūrvaṁ bhikṣavo ’nyatamena lubdhena hastī saviṣeṇa śareṇa marmaṇi tāḍitaḥ | tatas tena marmavedanābhyāhatena śarānusāreṇa gatvā sa lubdho jīvitād vyaparopitaḥ | yāvad daivayogā<span class='supplied'>t</span> pañcamātrāṇi cauraśatāny anyatamaṁ karvaṭakaṁ muṣitvā taṁ pradeśam anuprāptāni | tair asau hastī dṛṣṭaḥ | sa kṛcchrakālo vartate | te kathayanti | bhavantaḥ saṁpannam idaṁ māṁsam | ardhatṛtīyāni śatāni hastinaṁ viśasya māṁsaṁ pacantu | ardhatṛtīyāni śatāni pānīyam ānayantv iti | tatra ye viśasanti pacanti ca teṣām <a class='ref msvii' id='msvii122' href='#msvii122'>MSV:3.2 122</a>etad abhavat | bhavanto ’smābhir īdṛśaṁ karma kṛtam | idaṁ ca loptraṁ prabhūtaṁ saṁpannakam | yāvadāptaṁ māṁsaṁ bhakṣayitvā avaśiṣṭaṁ viṣeṇa dūṣayiṣyāmaḥ | kimarthaṁ teṣām anuprayacchāmaḥ | loptram asmākaṁ bhaviṣyati | te viṣadūṣitaṁ māṁsaṁ bhakṣayitvā prāṇair viyokṣyantīti | tair yāvadāptaṁ māṁsaṁ bhakṣayitvāvaśiṣṭaṁ viṣeṇa dūṣitam | ye ’pi pānīyasya gātās tair apy evam eva vicārya yāvadāptaṁ pānīyaṁ pītvāvaśiṣṭaṁ viṣeṇa dūṣitam adāyāgatāḥ | yair māṁsaṁ bhakṣitaṁ taiḥ pānīyaṁ pītam | yair api pānīyaṁ pītaṁ tair api māṁsaṁ bhakṣitam | sarve te kālagātāḥ | yāvad anyatamaḥ śṛgālaḥ kālapāśapāśitas taṁ pradeśam anuprāptam | tena te sarve mṛtā dṛṣṭāḥ | tato lobhasaumanasyaḥ saṁlakṣayati | saṁpanno me prabhūto lābhaḥ | ānupūrvī kartavyā iti | sa dhanuṣo <a class='ref fol' id='fol269r1' href='#fol269r1'>Folio 269r1</a><a class='ref gbm' id='gbm6.850' href='#gbm6.850'>GBM 6.850</a>’ṭaniṁ mukhe prakṣipya snāyuṁ bhakṣayitum ārabdhaḥ | tataḥ snāyuś chinnā | aṭanyā tālu cchidritam | kālagataḥ |</p>
<blockquote class='gatha'>
<p><a class='ref sc' id='sc152' href='#sc152'>SC 152</a>devatā gāthāṁ bhāṣante |</p>
<p><a class='ref sc' id='sc153' href='#sc153'>SC 153</a>saṁcayaḥ khalu kartavyo na kāryas tv atisaṁcayaḥ |<br>
paśya saṁcayalobhāndho hataś ca yena jambukaḥ |</p>
</blockquote>
<p><a class='ref sc' id='sc154' href='#sc154'>SC 154</a>kiṁ manyadhve bhikṣavo yo ’sau jambuka eṣa evāsāv upanandas tena kālena tena samayena | tadāpy eṣo ’tilobhena vipannaḥ | etarhy api eṣo ’tilobhena vipanna iti |</p>
<p><a class='ref sc' id='sc155' href='#sc155'>SC 155</a>śrāvastyāṁ nidānam | tena khalu samayenānyatamo bhikṣur ābādhiko duḥkhito bāḍhaglānaḥ tasya bhikṣuṇā upasthānam kṛtam | <a class='ref msvii' id='msvii123' href='#msvii123'>MSV:3.2 123</a>tathāpi kālagataḥ | tasya pātracīvaraṁ vṛddhānte nītam | tatraikaṁ cīvaraṁ kenāpi nāśitam | makṣikābhir ākīrṇam | tataś cīvarabhājakenāsāv upasthāyiko ’bhihitaḥ | āyuṣmann alasas tvam | na tvayaitac cīvaraṁ śocitam | śocaya | sa kathayati | tvaṁ pariṣkāraṁ bhājayiṣyasi | ahaṁ śocayiṣyāmi | tvam eva śocaya | etat prakaraṇaṁ bhikṣavo bhagavata ārocayanti | glānopasthāyikasya ṣaṭ pariṣkārā dātavyāḥ | avaśiṣṭaṁ bhikṣubhir bhājayitavyam | upasthāyikāś ced bahavo bhavanti sarvaiḥ ṣaṭ pariṣkārāḥ sāmānyaṁ bhājayitavyāḥ |</p>
<p><a class='ref sc' id='sc156' href='#sc156'>SC 156</a>apare bhikṣavo jñātamahāpuṇyāḥ kālaṁ kurvanti | teṣāṁ bahavaḥ pariṣkārāḥ śrāmaṇyapariṣkārā jīvitapariṣkārāś ca | vṛddhānte ’bhirohitāḥ | uktaṁ bhagavatā | upasthāyakena ṣaṭ pariṣkārā grahītavyā iti | sa vicārya vicārya praṇītāni gṛhṇāti | bhagavān āha | na praṇītāni dātavyāni | bhikṣavo lūhāni dadati | bhagavān āha | na lūhāni dātavyāni | api tu madhyāni dātavyāniti |</p>
<p><a class='ref sc' id='sc157' href='#sc157'>SC 157</a>glānāḥ asaṁviditā eva sāṁghike śayanāsane kālaṁ kurvanti | bhagavān āha | glānopasthāyakena glānasya nimittaṁ kuśalena bhavitavyaṁ muhur muhuḥ pratyavekṣitavyaḥ kṛtyasya na hāpayitavyam | śarīrāvasthāṁ jñātvā paudgalike śayanāsane vyājenāvatārya śāyitavya iti |</p>
<p><a class='ref sc' id='sc158' href='#sc158'>SC 158</a><a class='ref msvii' id='msvii124' href='#msvii124'>MSV:3.2 124</a>śrāvastyāṁ nidānam | anyatamo bhikṣur glānas tena śarīrāvasthāṁ paricchidya bhikṣur abhihitaḥ | yāvad ahaṁ jīvāmi tāvad upasthānaṁ kuru | madīyaṁ pātracīvaraṁ mṛte mayi tava yathāsukham iti | sa tasyopasthānaṁ kartum ārabdhaḥ | yāvad asau bhikṣuḥ kālagataḥ | tataś cīvarabhājakenāsau uktaḥ | ānaya tasya bhikṣoḥ pātracīvaram | bhājayāmi | sa kathayati | mamaiva tena yathāsukhaṁ kṛtam iti | etat prakaraṇaṁ bhikṣavo bhagavata ārocayanti | bhagavān āha | jīvann evāsau bhikṣavo na dadāti | kutaḥ punar mṛto dāsyati | <a class='ref fol' id='fol269v1' href='#fol269v1'>Folio 269v1</a><a class='ref gbm' id='gbm6.851' href='#gbm6.851'>GBM 6.851</a>nāstīdaṁ dānaṁ mamātyayād asya bhaviṣyati | gṛhītvā bhājayitavyam | tasyātra bhikṣavo supratyaṁśo deya iti |</p>
<p><a class='ref sc' id='sc159' href='#sc159'>SC 159</a>tena khalu samayenānyatamo bhikṣur ābādhiko duḥkhito bāḍhaglānaḥ | sa cālpajñātaḥ | tasya bhaiṣajyaṁ nāsti | tena śarīrāvasthāṁ paricchidya upasthāyiko ’bhihitaḥ | mama nāsti kiṁcit | mām uddiśya pūjāṁ kuruṣveti | tena pratijñātam | sa kālagataḥ | apāyeṣūpapannaḥ | atha bhagavān bhikṣūn āmantrayate sma | yo ’sau bhikṣavo bhikṣuḥ kālagataḥ kiṁ tenopasthāyiko ’bhihitaḥ | tair yathāvṛttam ākhyātam | vinipatito ’sau bhikṣavo bhikṣuḥ | yadi tasya sabrahmacāribhiḥ ratnatrayapūjā kṛtābhaviṣyat cittam asyābhiprasannam abhaviṣyat | tasmān na bhikṣuṇā glānasabrahmacārī adhyupekṣitavyaḥ | glānopasthāyiko dīyate | tad yady asya bhaiṣajyaṁ nāsti taṁ pṛṣṭvā <a class='ref msvii' id='msvii125' href='#msvii125'>MSV:3.2 125</a>dānapatayaḥ samādāpayitavyāḥ | sacet saṁpadyata ity evaṁ kuśalam | nocet saṁpadyate sāṁghikaṁ deyam | sacet saṁpadyata ity evaṁ kuśalam | nocet saṁpadyate buddhākṣayanīvisantikaṁ deyam | sacet api na saṁpadyate yat tathāgatacaitye vā gandhakuṭyāṁ vā chatraṁ vā dhvajaṁ vā patākā vā ābharaṇakaṁ vā saṁghena dānīyaṁ dātavyam iti | upasthāyikena vikrīyopasthānaṁ kartavyaṁ śāstuś ca pūjā | svasthībhūtasyārocayitavyaṁ yad buddhasantakaṁ tavopayuktam iti | yady asya vibhavo ’sti | tena yatnam āsthāya dātavyam | sacen nāsti yad asyopayuktam | arhati putraḥ paitṛkasya | nātra kaukṛtyaṁ karaṇīyam iti |</p>
<p><a class='ref sc' id='sc160' href='#sc160'>SC 160</a>śrāvastyāṁ nidānam | anyatamo bhikṣur ābādhiko duḥkhito bāḍhaglāno vedanābhibhūtaḥ | tasya pātraṁ śobhanam | sa tasmin atīvādhyavasitaḥ | upasthāyakam āha | ānaya me pātram iti | tena na dattam | sa tasyāntike cittaṁ pradūṣya pātre ’dhyavasitaḥ kālagataḥ | sa tasminn eva pātre āśīviṣo <span class='supplied'>bhūtvā</span> utpannaḥ | bhikṣavas tam ādahanaṁ nītvā saṁskārya vihāram āgatāḥ | bhikṣuḥ saṁnipatitaḥ | cīvarabhājakena mṛtapariṣkārikaṁ vṛddhānte ’bhirohitam | tatra bhagavān āyuṣmantam <a class='ref msvii' id='msvii126' href='#msvii126'>MSV:3.2 126</a>ānandam āmantrayate sma | gacchānanda | bhikṣūṇām ārocaya | na kenacit tasya bhikṣoḥ pātrasthavikā mocayitavyā | tathāgata eva mocayiṣyati | āyuṣmatānandena bhikṣūṇām ārocitam | tato bhagavatā svayam eva mocitaḥ | āśīviṣo mahāntaṁ phaṇaṁ kṛtvāvasthitaḥ | tato bhagavatā ṛcchaṭāśabdena prabodhyābhihitaḥ | gaccha mohapuruṣa | tyajainaṁ pātram | bhikṣavo bhājayantu iti | sa kupito yatheṣṭagatipracāratayā vanagahanaṁ <a class='ref fol' id='fol270r1' href='#fol270r1'>Folio 270r1</a><a class='ref gbm' id='gbm6.852' href='#gbm6.852'>GBM 6.852</a>praviṣṭaḥ | sa tasmin krodhāgninā prajvalitaḥ | tad vanagahanaṁ pradīptam | tatraiva dagdho bhikṣūṇām antike cittam abhipradūṣya narakeṣūpapannaḥ | tatra bhagavān bhikṣūn āmantrayate sma | nirvidyatāṁ bhikṣavaḥ sarvabhavebhyo nirvidyatāṁ sarvabhavopapattikaraṇebhyaḥ | yatra nāmaikasya satvasya triṣu sthāneṣu kāyo dahyate | vanagahane krodhāgninā | narake nārakeṇa | śmaśāne prākṛtena | tasmān na bhikṣūṇā pariṣkāre ’tyartham adhyavasānam utpādayitavyam | yasminn utpadyate tat parityaktavyam | na parityajati | sātisāro bhavati | api tu yadi glānaḥ svaṁ pariṣkāraṁ yācate | upasthāyakena laghulaghv eva dātavyam | na dadāti | sātisāro bhavati |</p>
<p><a class='ref sc' id='sc161' href='#sc161'>SC 161</a>śrāvastyāṁ nidānam | tena khalu samayenānyatamo bhikṣur glāno layane kālagataḥ | amanuṣyakeṣūpapannaḥ | cīvarabhājako bhikṣus taṁ layanaṁ praveṣṭum ārabdhaḥ | pātracīvaraṁ bhājayāmīti | sa tīvreṇa paryavasthānena laguḍam ādāyotthitaḥ kathayati | yāvan mām abhinirharatha <a class='ref msvii' id='msvii127' href='#msvii127'>MSV:3.2 127</a>tāvat pātracīvaraṁ bhājayatheti | sa saṁtrasto niṣpalāyitaḥ | etat prakaraṇaṁ bhikṣavo bhagavata ārocayanti | bhagavān āha | pūrvaṁ tāvan mṛto bhikṣur abhinirhartavyaḥ paścāt tasya pātracīvaraṁ bhājayitavyam iti |</p>
<p><a class='ref sc' id='sc162' href='#sc162'>SC 162</a>śrāvastyāṁ nidānam | tena khalu samayenānyatamo bhikṣur kālagataḥ | bhikṣavas tam abhinirhṛtya evam eva śmaśāne chorayitvā vihāram āgataḥ | cīvarabhājakas tasya layanaṁ praviṣṭaḥ | pātracīvaraṁ bhājayāmīti | so ’manuṣyakeṣūpapannaḥ | laguḍam ādāyotthitaḥ | sa kathayati | yāvan mama śarīrapūjāṁ kurutha tāvat pātracīvaraṁ bhājayatheti | etat prakaraṇaṁ bhikṣavo bhagavata ārocayanti | bhagavān āha | bhikṣubhis tasya pūrvaṁ śarīrapūjā kartavyeti | tataḥ paścāt pātracīvaraṁ bhājayitavyam | eṣa ādīnavo <span class='supplied'>na</span> bhaviṣyatīti |</p>
<p><a class='ref sc' id='sc163' href='#sc163'>SC 163</a>śrāvastyāṁ nidānam | tena khalu samayenānyatamo bhikṣur glāno layane kālagataḥ | sa bhikṣur ādahanaṁ nītvā śarīrapūjāṁ kṛtvā dagdhaḥ | tato vihāram āgataḥ | cīvarabhājakas tasya layanaṁ praviṣṭaḥ | sa laguḍam ādāyotthitaḥ | tat tāvan mām uddiśya dharmaśravaṇam anuprayacchatha tāvac cīvarakāṇi bhājayatheti | etat prakaraṇaṁ bhikṣavo bhagavata ārocayanti | bhagavān āha | tam uddiśya dharmaśravaṇaṁ datvā dakṣiṇām uddiśya paścāc cīvarakāṇi bhājayitavyānīti |</p>
<p class='uddana'><a class='ref sc' id='sc164' href='#sc164'>SC 164</a>uddānam |<br>
glānakaś cātha śreṣṭhī ca prativastu navakarmikaḥ |<br>
sīmā catuṣkikāṁ kṛtvā aṣṭau dūtena kārayet |</p>
<p><a class='ref sc' id='sc165' href='#sc165'>SC 165</a><a class='ref msvii' id='msvii128' href='#msvii128'>MSV:3.2 128</a>śrāvastyāṁ nidānam | tena khalu samayenānyatamena <a class='ref fol' id='fol270v1' href='#fol270v1'>Folio 270v1</a><a class='ref gbm' id='gbm6.853' href='#gbm6.853'>GBM 6.853</a>gṛhapatinā buddhapramukho bhikṣusaṁgho ’ntargṛhe bhaktenopanimantritaḥ | bhikṣusaṁghaḥ praviṣṭaḥ | bhagavān aupadhike ’sthād abhinirhṛtapiṇḍapātaḥ | paṁcabhiḥ kāraṇair buddhā bhagavantaḥ aupadhike tiṣṭhanty abhinirhṛtapiṇḍapātāḥ | katamaiḥ paṁcabhiḥ | pratisaṁlātukāmā bhavanti | devatānāṁ dharmaṁ deśayitukāmā bhavanti | śayanāsanaṁ pratyavekṣitukāmā bhavanti | glānam avalokayitukāmā bhavanti | śrāvakāṇāṁ vinayaśikṣāpadaṁ prajñapayitukāmā bhavanti | asmiṁs tv arthe dvābhyāṁ kāraṇābhyāṁ buddho bhagavān aupadhike ’sthād abhinirhṛtapiṇḍapātaḥ |</p>
<p><a class='ref sc' id='sc166' href='#sc166'>SC 166</a>atha bhagavān aciraprakrāntaṁ bhikṣusaṁghaṁ viditvā apāvaraṇīṁ gṛhītvā ārāmeṇārāmaṁ vihāreṇa vihāraṁ parigaṇena parigaṇaṁ caṁkrameṇa caṁkramam anucaṁkramyamāṇo ’nuvicarati | anenānyatamo mahallako vihāras tenopasaṁkrāntaḥ | tatra bhikṣur bāḍhaglānaḥ alpajñātaḥ sve mūtrapurīṣe nimagno bhagavantaṁ dṛṣṭvāparasvaram akārṣīt | anātho ’smi bhagavan | anātho ’smi sugata iti | bhagavān āha | kasmāt tvaṁ bhikṣo māṁ trailokyanātham uddiśya pravrajita evaṁ virauṣi | anātho ’smi bhagavan | anātho ’smi sugata iti | na me bhadanta kaścit sabrahmacārī upasthānaṁ karoty avalokayati vā | asti tvayā bhikṣo kasyacit <a class='ref msvii' id='msvii129' href='#msvii129'>MSV:3.2 129</a>sabrahmacāriṇa upasthānaṁ kṛtam avalokitaṁ vā | no bhadanta | ata eva te iyaṁ samavasthā | bhagavāṁ laukikacittam utpādayati | aho bata śakro devendro ’navataptān mahāsaraḥ pānīyam ādāya gandhamādanāc ca parvatān mṛttikām ānayed iti | dharmatā khalu yasmin samaye bhagavāṁ laukikaṁ cittam utpādayati tasmin samaye śakrabrahmādayo ’pi devā bhagavataś cittam ājānanti | tataḥ śakro devendraḥ anavataptān mahāsarasaḥ aṣṭāṁgopetasya pānīyasya sauvarṇaṁ bhṛṅgāram ādāya gandhamādanāc ca parvatān mṛttikāṁ laghulaghv eva bhagavataḥ purastād asthāt | evaṁ cāha | tiṣṭhatu bhagavān aham asyopasthānaṁ karomi | bhagavān āha | naiṣa kauśikam uddiśya pravrajitaḥ kiṁ tu mām | api tu kiṁ tvayaiṣa pūrvaṁ na dṛṣṭaḥ | tiṣṭha tvam | śucikāmā devāḥ | aham evāsyopasthānaṁ karomi | tato bhagavatā cīvaraṁ baddhvā cakrasvastikanandyāvartenānekapuṇyaśatanirjātena bhītānām āśvāsanakaraṇakareṇāsau bhikṣur gṛhītvā mūtrapurīṣād uddhṛtya ekānte sthāpitaḥ | vaṁśavidalikayā nirlikhitaḥ | pāṇḍumṛttikayā udvartitaḥ snāpitaḥ | tataḥ <span class='supplied'>sthāpitaḥ |</span> <a class='ref fol' id='fol271r1' href='#fol271r1'>Folio 271r1</a><a class='ref gbm' id='gbm6.854' href='#gbm6.854'>GBM 6.854</a><span class='supplied'>cīva</span>rakāṇy asya prakṣālitāni | tasmin pradeśe sukumārī gomayakārṣī dattā | tato hastapādau saṁpraśodhya śakraṁ devendraṁ glānopasthānapūrvikayā <a class='ref msvii' id='msvii130' href='#msvii130'>MSV:3.2 130</a>dharmadeśanayā sandeśya samādāpya vihāraṁ praviṣṭaḥ | <span class='supplied'>āyuṣmān ā</span>nandaḥ piṇḍapātanirhārakaḥ piṇḍapātam ādāya bhagavatsakāśam upasaṁkrāntaḥ | dharmatā khalu buddhā bhagavantaḥ piṇḍapātanirhārakaṁ bhikṣum anayā pratisaṁmodanayā pratisaṁmodante | kaccid bhikṣo praṇītaṁ bhaktaṁ saṁtarpito bhikṣusaṁgha iti | pratisaṁmodate bhagavān āyuṣmantam ānandam | kaccid ānanda praṇītaṁ bhaktaṁ saṁtarpito bhikṣusaṁgha iti | tathyaṁ bhadanta | praṇītaṁ bhaktaṁ saṁtarpito bhikṣusaṁghaḥ | tato bhagavān upārdhapiṇḍapātam ādāyāyuṣmantam ānandam āmantrayate | gaccha ānanda amuṣmin vihāre bāḍhaglāno bhikṣuḥ | tasmai <span class='supplied'>de</span>yam upārdhapiṇḍapātam | yad bhūṁkte cainaṁ vaktavyaḥ | śāstrā te āyuṣman svayam evopasthānaṁ kṛtam | upārdhapiṇḍapātena ca saṁvibhāgaḥ kṛta iti | evaṁ bhadanta ity āyuṣmān ānando bhagavataḥ pratiśrutyopārdhapiṇḍa<span class='supplied'>pāta</span>m ādāya tasmai datvā yathāsandiṣṭam ārocitavān |</p>
<p><a class='ref sc' id='sc167' href='#sc167'>SC 167</a>atha tasya bhikṣor etad abhavat | mama trailokyaguruṇā svayam upasthānaṁ kṛtam upārdhapiṇḍapātaś ca dattaḥ | na mama pratirūpaṁ syād yad ahaṁ śraddhādeyaṁ paribhujya kausīdyenātināmayeyam | yanv ahaṁ pūrvarātrāpararātraṁ jāgarikāyogam anuyukto vihareyam iti | tena pūrvarātrāpararātraṁ jāgarikāyogam anuyuktena viharatā idam eva ca pañcagaṇḍakaṁ saṁsāracakraṁ calācalaṁ viditvā sarvasaṁskāragatiṁ śatanapatanavikiraṇavidhvaṁsanadharmatayā <a class='ref msvii' id='msvii131' href='#msvii131'>MSV:3.2 131</a>parāhatya sarvakleśaprahāṇād arhatvaṁ sākṣātkṛtam iti | arhan saṁvṛttaḥ | traidhātuke vītarāgaḥ samaloṣṭrakāṁcanaḥ ākāśapāṇitalasamacitto vāsīcandanakalpo ’vidyāvidāritāṇḍakośo vidyābhi<span class='supplied'>jñaḥ</span> pratisaṁvitprāpto bhavalābhalobhasatkāraparāṁmukhaḥ sendropendrāṇāṁ devānāṁ pūjyo mānyo ’bhivādyaś ca saṁvṛttaḥ |</p>
<p><a class='ref sc' id='sc168' href='#sc168'>SC 168</a>tatra bhagavān bhikṣūn āmantrayate | eṣāṁ bhikṣavo glānānāṁ na mātā na pitā na cānyo bandhuḥ nānyatra yūyam eva sabrahmacāriṇaḥ | tasmāt sabrahmacāribhiḥ pasrasparam upasthānaṁ karaṇīyam | upādhyāyena sārdhaṁvihāriṇaḥ | sārdhaṁvihāriṇā upādhyāyasya | ācāryeṇāntevāsinaḥ | antevāsinā ācāryasya | samānopādhyāyena samānopādhyāyasya | samānācāryeṇa samānācāryasya | ālaptakenālaptakasya | saṁlaptakena saṁlaptakasya | <a class='ref fol' id='fol271v1' href='#fol271v1'>Folio 271v1</a><a class='ref gbm' id='gbm6.855' href='#gbm6.855'>GBM 6.855</a>saṁstukena saṁstukasya | sapremakena sapremakasya | yaḥ parṣadvinirmukto ’lpajñātaś ca tasya saṁghenopasthāyiko deyaḥ | glānāvasthāṁ paricchidya eko vā dvau vā saṁbahulā vā | antataḥ sarvasaṁghenopasthānaṁ karaṇīyam |</p>
<p><a class='ref sc' id='sc169' href='#sc169'>SC 169</a>bhikṣavaḥ saṁśayajātāḥ sarvasaṁśayacchetāraṁ buddhaṁ bhagavantaṁ papracchuḥ | paśya bhadanta bhagavatā tasya bhikṣoḥ svayam evam upasthānaṁ kṛtam | tena cārhatvaṁ sākṣātkṛtam iti | bhagavān āha | na bhikṣava etarhi <a class='ref msvii' id='msvii132' href='#msvii132'>MSV:3.2 132</a>yathā atīte ’py adhvani tasya mayā upasthānaṁ kṛtam | tena ca pañcābhijñāḥ sākṣātkṛtāḥ |</p>
<p><a class='ref sc' id='sc170' href='#sc170'>SC 170</a>bhūtapūrvaṁ bhikṣavo ’nyatamasminn āśramapade puṣpaphalasalilasaṁpanne nānāvṛkṣopaśobhite ṛṣiḥ prativasati pañcābhijñaḥ | tena śiṣyasyopasthānaṁ kṛtam | svasthībhūtaḥ | tatas tena pañcābhijñāḥ sākṣātkṛtāḥ | kiṁ manyadhve bhikṣavaḥ | yo ’sau tena kālena tena samayena ṛṣir āsīd ahaṁ saḥ | yo ’sau tasya ṛṣeḥ śiṣya eṣa evāsau bhikṣuḥ | tadāpy asya mayā upasthānaṁ kṛtam etarhy apy asya mayā upasthānaṁ kṛtam |</p>
<p><a class='ref sc' id='sc171' href='#sc171'>SC 171</a>punar api bhikṣavo buddhaṁ bhagavantaṁ papracchuḥ | paśya bhadantātīva bhagavato glānakaḥ priya iti | bhagavān āha | na bhikṣava etarhi yathā atīte ’dhvani mamātiva glānakāḥ priyāḥ | tac chrūyatām |</p>
<p><a class='ref sc' id='sc172' href='#sc172'>SC 172</a>bhūtapūrvaṁ bhikṣavaḥ śivaghoṣāyāṁ rājadhānyāṁ sivir nāma rājā rājyaṁ kārayati | ṛddhaṁ ca sphītaṁ ca kṣemaṁ ca subhikṣaṁ cākīrṇabahujanamanuṣyaṁ ca | tasya nāsti kiṁcid aparityājyaṁ yācanakebhyo viśeṣatas tu glānebhyaḥ | yāvad anyatamo gṛhapatir glānaḥ sarvavaidyapratyākhyāto rājñaḥ sakāśaṁ gataḥ | deva cikitsāṁ me kāraya iti | tato rājñā vaidyānām ājñā dattā | bhavato ’sya cikitsāṁ kuruteti | te kathayanti | deva durlabhāny asya bhaiṣajyānīti | rājā kathayati | kīdṛśāni punas tāni bhaiṣajyāni | deva yaḥ kadācij janmanaḥ prabhṛti <span class='supplied'>na</span> kasyacid ruṣitapūrvas tasya rudhireṇa yavāgūḥ ṣaṇmāsān dātavyā | evam asya svāsthyaṁ bhavati | nānyatheti | rājā kathayati | satyaṁ durlabham asya <span class='supplied'>bhaiṣajyam | sa ā</span>tmanaḥ <a class='ref msvii' id='msvii133' href='#msvii133'>MSV:3.2 133</a>pracāraṁ paricchettum ārabdhaḥ | duḥkham ātmanaḥ pracāraḥ paricchidyate | sa dhātrīṁ praṣṭum ārabdhaḥ | amba asty aham iyatā kālena kasyacid ruṣitapūrvaḥ | kumāra yadā tvaṁ mamāṁsagatas tadāham api na kasya<span class='supplied'>cid ruṣitapūrvā prāg eva tva</span>m iti | tato jananyāḥ sakāśam upasaṁkrāntaḥ | kathayati | amba asty ahaṁ kasyacid ruṣitapūrvaḥ | kumāra yadā tvaṁ mama kukṣigatas tadāham api na kasyacid ruṣitapūrvā prāg eva tvam iti | sa saṁlakṣayati <a class='ref fol' id='fol272r1' href='#fol272r1'>Folio 272r1</a><a class='ref gbm' id='gbm6.856' href='#gbm6.856'>GBM 6.856</a>| labdhaṁ bhaiṣajyam iti viditvā tena vaidyānā<span class='supplied'>m ā</span>jñā dattā | bhavanto mayātmā parīkṣitaḥ | ahaṁ na kadācit kasyacid ruṣitapūrvaḥ | mama paṁceṅkhikaśirāvedhaṁ kuruta | deva vayaṁ prākṛtapuruṣasyārthāya devasya kāye śastraṁ <span class='supplied'>na</span> nipātayāmaḥ | kuśalā bhavanti bodhisatvās teṣu teṣu śilpasthānakarmasthāneṣu | rājñā svayam eva śirāvedhaḥ kṛtaḥ | tena ca rudhireṇa ṣaṇ māsān pratidinaṁ tasmai yavāgūr dattā | svastho jātaḥ | kiṁ manyadhve bhikṣavaḥ | yo ’sau rājā ahaṁ sa tena kālena tena samayena | tadāpi me glānakāḥ priyāḥ prāg evedānīm |</p>
<p><a class='ref sc' id='sc173' href='#sc173'>SC 173</a>punar api śive rājñaḥ putrasya pārśvaśoṣo jātaḥ | rājñā vaidyānām ājñā dattā | bhavanto ’sya kumārasya cikitsāṁ kuruteti | te kathayanti | deva sarvasāraṁ ghṛtaṁ pacyatām | iti viditvā dvādaśabhir varṣaiḥ sarvadravyāṇi samupānītāni | adyāpi jīvajīvakamāṁsaṁ na labhyate | vaidyaiḥ śākuntikānām ājñā dattā | āgacchata | ādarśakaṁ <a class='ref msvii' id='msvii134' href='#msvii134'>MSV:3.2 134</a>kukkuṭakaṁ ca gṛhītvā samudrataṭaṁ gacchata | tatra pāśān pātayitvā kukkuṭakasya purastād ādarśaṁ sthāpayata | kukkuṭaḥ svaṁ pratibimbaṁ dṛṣṭvā kukkuṭo ’yam iti raviṣyati | kautūhalī jīvajīvakaḥ kukkuṭaśabdaṁ śrutvā kukkuṭasamīpam āgamiṣyati | ayaṁ tasya bandhanopāya iti | tais tathā kṛtam | yāvat karmapāśito jīvajīvakaḥ prāṇī baddhaḥ | te tam ādāya saṁprasthitāḥ | dharmatā hy eṣā aciravyativṛte lokasanniveśe tiryañco ’pi vākpravyāharaṇasamarthā bhavanti | jīvajīvakaḥ prāṇī kathayati | bhavantaḥ kutra māṁ nayatha | tair yathāvṛttaṁ samākhyātam | sa kathayati | muṁcata muṁcata mām | māṁsabalo nāma auṣadhī kathayasi ratnāni veti | te kathayanti | upadarśaya tāvat paśyāmaḥ kīdṛśās tā oṣadhaya iti | tena samākhyātam | madīyasnānodakaṁ māṁsabalam | tadādāya gaccha | imāni ca ratnānīti | te rājñaḥ śaṁkitāḥ | ratnāny apāsya tam eva jīvajīvakam ādāya saṁprasthitāḥ | anupūrveṇa śivaghoṣāṁ rājadhānīm anuprāptāḥ | tair jīvajīvakaprāṇī rājña upanāmitaḥ | yac ca tenauṣadham ādiṣṭaṁ tac ca kathitam | tato rājñā jīvajīvakaḥ pṛṣṭaḥ | kathayati | deva mama snānodakaṁ māṁsabalam iti | rājñā sapta udakamaṇayaḥ śobhanāmbhasaḥ pūrṇāḥ sthāpitāḥ | sa teṣu yāvat snāto yāvat suviśrānto jātaḥ | tataḥ kāyasya balaṁ jñātvā sahasā utphlutya śaraṇapṛṣṭham abhirūḍho vigatabhayabhairavo gāthāṁ bhāṣate |</p>
<blockquote class='gatha'>
<p><a class='ref sc' id='sc174' href='#sc174'>SC 174</a><a class='ref msvii' id='msvii135' href='#msvii135'>MSV:3.2 135</a>pūrvaṁ tāvad ahaṁ mūrkhaḥ paścāc <a class='ref fol' id='fol272v1' href='#fol272v1'>Folio 272v1</a><a class='ref gbm' id='gbm6.857' href='#gbm6.857'>GBM 6.857</a>chākuntikā ime |<br>
tato rājā ca vaidyāś ca saṁpūrṇaṁ mūrkhamaṇḍalam ||</p>
</blockquote>
<p><a class='ref sc' id='sc175' href='#sc175'>SC 175</a>ity uktvā prakrāntaḥ | tato rājñā <span class='supplied'>vaidyā</span> āhūya pṛṣṭāḥ | bhavantaḥ satyam | bhavantaḥ jīvajīvakasya snānodakaṁ tanmāṁsena samabalam iti | te kathayanti | deva satyam | pacata ghṛtam | taiḥ sarvasāraṁ ghṛtaṁ pakvam | rājaputra upayoktuṁ pravṛttaḥ | yāvad anyatamasmin himavatkandare paṁca pratyekabuddhaśatāni prativasanti tatraikasya pārśvaśoṣo jātaḥ | sa taiḥ pratyekabuddhair abhihitaḥ | āyuṣman janapadān gatvā vaidyaṁ pṛṣṭvā bhaiṣajyaṁ seva<span class='supplied'>sva</span> | svastho bhaviṣyasīti | kathayati | āyuṣmanta āgamiṣyanti | sa dharmo bahujanāniṣṭo bahujanākānto bahujanāpriyo bahujanāmanāpaḥ sarvasatvādhāraṇaḥ yaduta maraṇaṁ nāma yo māṁ sa vyādhinā neṣyati | kasyārthāya grāmāntam avasarāmīti | te kathayanti | āyuṣman yady apy evaṁ yathāpi yāvac chīlavān puruṣapudgalaś ciraṁ jīvati tāvad bahupuṇyaṁ prasūyate | yāvad bahupuṇyaṁ prasūyate tāvac ciraṁ svargeṣu modate | sa tair uparudhyamāno janapadād avatīrṇaḥ | anupūrveṇa śivaghoṣāṁ rājadhānīm anuprāptaḥ | tato mārgaśramaṁ prativinodya <span class='supplied'>vaidya</span>sakāśaṁ gataḥ | bhadramukha mamedṛśo rogaḥ | bhaiṣajyaṁ vyapadiśa iti | sa kathayati | ārya yādṛśa evāyaṁ tava rogas tādṛśa eva rājña putrasya | dvādaśabhir varṣaiḥ sarvasāraṁ ghṛtaṁ pakvam | gatvā prārthaya | yady apy etat te maṇḍam api <a class='ref msvii' id='msvii136' href='#msvii136'>MSV:3.2 136</a>bhāgyaviśeṣāt pratilabhyase tena te yāpyaṁ bhaviṣyatīti | sa rājakuladvāraṁ gatvāvasthitaḥ | ācaritaṁ tasya rājñaḥ | ghaṇṭā dvāre nityaṁ pralambitā | yācanakajananivedī | yadā yācanako dvāre tiṣṭhati tadāsau rauti | yāvad asau ghaṇṭā pratyekabuddham āgataṁ nivedayantī raṭitum ārabdhā | tato rājaputraḥ kathayati | amba tāta yāvanako ’bhyāgataḥ | vicāryatāṁ kiṁ prārthayatīti | tau kathayataḥ | putra asmābhir dvādaśabhir varṣair dravyasaṁhāraṁ kṛtvā idaṁ ghṛtaṁ pakvam | piba tāvat paścād yācanakaṁ praveśayāmaḥ | vicārayiṣyāmaḥ kiṁ prārthayatīti | tasya kṛtakutūhalasvastyayanasya ghṛtaṁ pātukāmasya yācanakabhājanāśāmarmasaṁghaṭṭitaśarīrasya tad vṛttaṁ na rocate | kathayati ca | amba tāta na tāvaparibhokṣye yāvad yācanakaḥ praviśata iti | rājñā dauvārikasyājñā dattā | yācanakaṁ praveśaya iti | sa praveśitaḥ | rājaputreṇa dṛṣṭaḥ | kāyaprāsādikaś cittaprāsādikaś ca śānteneryāpathenāvatīrṇaḥ | sa kathayati | āryakeṇa kiṁ prayojanam | tena vistareṇa samākhyātam | sa kathayati | ārya tvam eva maṇḍārho nāham | gṛhāṇa | dadāmīti | tena pātraṁ prasāritam | rājaputreṇa tīvreṇāśayena <a class='ref fol' id='fol273r1' href='#fol273r1'>Folio 273r1</a><a class='ref gbm' id='gbm6.858' href='#gbm6.858'>GBM 6.858</a>tasmai tanmaṇḍo dattaḥ | tenāpi mahātmanā sarvasatvahitānugataṁ rājaputreṇa cittam utpāditam | ṛdhyati śīlavataś cetaḥpraṇidhānam | tac ca viśuddhatvāc chīlasyeti | ubhāv api svasthau saṁvṛttau | kiṁ manyadhve bhikṣavo yo ’sau rājakumāraḥ <a class='ref msvii' id='msvii137' href='#msvii137'>MSV:3.2 137</a>aham eva sa tena kālena tena samayena | tadāpi me glānakāḥ priyāḥ prāg evedānīm |</p>
<p><a class='ref sc' id='sc176' href='#sc176'>SC 176</a>kiṁ bhadanta tena rājaputreṇa tena ca pratyekabuddhena karma kṛtaṁ yena tayor yugapad vyādhir utpanno yugapac ca vyupaśāntir iti | bhagavān āha | tasyām eva bhikṣavaḥ pūrvam anyāsu jātiṣu karmāṇi kṛtāny upacitāni labdhasaṁbhārāṇi pariṇatapratyayāny oghavat pratyupasthitāni avaśyaṁbhāvīni | na bhikṣavaḥ karmāṇi kṛtāny upacitāni bāhye pṛthivīdhātau vipacyante | nābdhātau | na tejodhātau | na vāyudhātav api | bhūdhātuṣv eva skandhadhātv āyataneṣu karmāṇi kṛtāni vipacyante śubhāny aśubhāni ca |</p>
<blockquote class='gatha'>
<p><a class='ref sc' id='sc177' href='#sc177'>SC 177</a>na praṇaśyanti karmāṇi api kalpaśatair api |<br>
sāmagrīṁ prāpya kālaṁ ca phalanti khalu dehinām ||</p>
</blockquote>
<p><a class='ref sc' id='sc178' href='#sc178'>SC 178</a>bhūtapūrvaṁ bhikṣavo vārāṇasyāṁ nagaryāṁ brahmadatto nāma rājā babhūva | tasya dvau putrau | tayor yaḥ kanīyān sa rājyābhinandī | purohitasyāpi dvau putrau | tayor api kanīyān sa paurohityaṁ prārthayate | dhātuśa<span class='supplied'>ḥ</span> satvā<span class='supplied'>ḥ</span> saṁsyandanta iti tayoḥ parasparaṁ sakhyam utpannam | rājaputraḥ kathayati | ka upāyaḥ syād yenāhaṁ rājā bhaveyam | sa kathayati | asty upāyaḥ | yadi tvaṁ māṁ paurohitye sthāpayasi <a class='ref msvii' id='msvii138' href='#msvii138'>MSV:3.2 138</a>kathayāmīti | sa kathayati | evaṁ bhavatu | kathaya | sthāpayāmīti | sa kathayati | ahaṁ tava bhrātaraṁ vyaṁgaṁ karomi | tvaṁ rājā bhavasīti | tenānumoditam | tatas tena tasya jyeṣṭhasya rājaputrasya bhaiṣajyaṁ dattam | vyaṁgībhūtam | apareṇa samayena rājā kālagataḥ | amātyaiḥ sa vyaṁga iti kṛtvā kanīyān rājye ’bhiṣiktaḥ | tenāpy asau kanīyān purohitaputraḥ paurohitye pratiṣṭhāpitaḥ | yāvad apareṇa samayena rājā purohitena sārdhaṁ saṁlāpena tiṣṭhati | rājñāsau bhrātā vyaṁgo dṛṣṭaḥ | tasya taṁ dṛṣṭvā vipratisāra utpannaḥ | na śobhanaṁ mayā kṛtaṁ yad rājyahetor bhrātā vyaṁgīkṛta iti | purohitaḥ kathayati | deva mamāpi vipratiāra utpannaḥ | yadi devasyābhimataṁ punar apy evaṁ yathāpaurāṇaṁ karomīti | sa kathayati | kuruṣvānujāne | tena tasya bhaiṣajyaṁ dattam | svasthībhūtaḥ | tatas tau pratyekabuddhe kārān kṛtvā praṇidhānaṁ kartum ārabdhau | yadāvābhyām evaṁvidhe sadbhūtadakṣiṇīye kārāḥ kṛtā asya karmaṇo vipākena āḍhye mahādhane mahābhoge kule jāyeyahi | asya ca pāpasya vyaṁgīkaraṇasya karmaṇo vipākam anubhaveyam iti <a class='ref fol' id='fol273v1' href='#fol273v1'>Folio 273v1</a><a class='ref gbm' id='gbm6.859' href='#gbm6.859'>GBM 6.859</a>| kiṁ manyadhve bhikṣavaḥ | yo ’sau rājaputraḥ aham eva sa tena kālena tena samayena | yo ’sau purohitaputraḥ eṣa evāsau pratyekabuddhaḥ | yat tābhyāṁ saṁjalpaṁ kṛtvā rājakumārasya bhaiṣajyaṁ dattaṁ tena yugapad vyaṁgau saṁvṛttau | yat tu vipratisārābhyāṁ vicārya punar bhaiṣajyaṁ dattaṁ tena yugapat svasthībhūtau | iti hi <a class='ref msvii' id='msvii139' href='#msvii139'>MSV:3.2 139</a>bhikṣavaḥ ekāntakṛṣṇānāṁ karmaṇām ekāntakṛṣṇo vipākaḥ | ekāntaśuklānām ekāntaśuklaḥ | vyatimiśrāṇāṁ vyatimiśraḥ | tasmāt tarhi bhikṣavaḥ ekāntakṛṣṇāni karmāṇy apāsya vyatimiśrāṇi ca ekāntaśukleṣv eva karmasvābhogāḥ karaṇīyaḥ | ity evaṁ vo bhikṣavaḥ śikṣitavyam |</p>
<p><a class='ref sc' id='sc179' href='#sc179'>SC 179</a>śrāvastyāṁ nidānam | tena khalu samayena śrāvastyāṁ śreṣṭhināmā gṛhapatir āḍhyo mahādhane mahābhoge vistīrṇaviśālaparigraho vaiśravaṇadhanasamudito vaiśravaṇadhanapratispardhī | tena sadṛśāt kulāt kalatram ānītam | so ’putraḥ putrābhinandī śivavaruṇakuberaśakrabrahmādīn anyāṁś ca devatāviśeṣān āyācate | tadyathā ārāmadevatā vanadevatāś catvaradevatāḥ śṛṁgāṭakadevatā balipratigrāhikā devatāḥ sahajāḥ sahadharmikā nityānubaddhā api devatā āyācate | asti caiṣa lokapravādaḥ | yadāyācanahetoḥ putrā jāyante duhitaraś ceti | tac ca naivam | yady evam abhaviṣyad ekaikasya putrasahasram abhaviṣyat tadyathā rājñaś cakaravartinaḥ | api tu trayāṇāṁ sthānānāṁ saṁmukhībhāvāt putrā jāyante duhitaraś ca | katame trayāṇām | mātāpitarāu raktau bhavataḥ | sannipatitau | mātā kalyā bhavati ṛtumatī | gandharvaś ca pratyupasthito bhavati | eṣāṁ trayāṇāṁ sthānānāṁ saṁmukhībhāvāt putrā jāyante duhitaraś ca | yadāsya devatārādhanenāpi na putro na duhitā tadā sarvadevatāḥ pratyākhyāya bhagavaty abhiprasannaḥ | yāvad anyatamasya bhikṣoḥ sakāśam upasaṁkrāntaḥ | ārya icchāmi <a class='ref msvii' id='msvii140' href='#msvii140'>MSV:3.2 140</a>svākhyāte dharmavinaye pravrajitum | bhadramukha evaṁ kuru | sa tasyānupūrvyā keśāvataraṇaṁ kṛtvā śikṣāpadāni grāhayitum ārabdhaḥ | pravrajyāntarāyakareṇa ca mahatā jvareṇābhibhūtaḥ | etat prakaraṇaṁ bhikṣavo bhagavata ārocayanti | bhagavān āha | upasthānam asya karaṇīyam | na tāvac chikṣāpadāni deyāni yāvat svasthaḥ saṁvṛttaḥ | ity uktaṁ bhagavatā | tasyopasthānaṁ kartavyam iti hi bhikṣavo na jānante kena kartavyam iti | bhagavān āha | bhikṣubhiḥ | vaidyās tasya divā bhaiṣajyaṁ kurvanti | rātrau <a class='ref fol' id='fol274r1' href='#fol274r1'>Folio 274r1</a><a class='ref gbm' id='gbm6.860' href='#gbm6.860'>GBM 6.860</a>glānyaṁ vardhate | te kathayanti | ārya vayam asya divā cikitsikāṁ kurmaḥ rātrau glānyaṁ vardhate | yady eṣa gṛhaṁ nīyate vayam asya rātrau cikitsāṁ kuryāma iti | etat prakaraṇaṁ bhikṣavo bhagavata ārocayanti | bhagavān āha | gṛhaṁ nīyatāṁ tatrāpy asyopasthāyikān anuprayacchata | tasya tad glānyaṁ dīrghakālīnaṁ samvṛttam | keśās tasya dīrghadīrghā jātāḥ | tasya muṇḍo gṛhapatir iti saṁjñā saṁvṛttā | sa yadā mūlagaṇḍapatrapuṣpaphalabhaiṣajyair upasthīyamāno na svasthībhavati tadā tenātmā paricchinno mṛto ’ham iti | tatas tena maraṇakālasamaye sarvaṁ santa<span class='supplied'>ka</span>svāpateyaṁ patrābhilekhyaṁ kṛtvā jetavane preṣitam | sa ca kālagataḥ | amātyaiḥ rājñaḥ prasenajitaḥ kosalasyārocitam | deva muṇḍo gṛhapatir aputraḥ kālagataḥ | prabhūtaṁ cāsya hiraṇyasuvarṇam asti hastino ’śvā gāvo mahiṣyaḥ sannāhāni ca | etac ca sarvaṁ patrābhilikhitaṁ kṛtvā jetanavanam āryasaṁghāya preṣitam | rājā kathayati | āryopanandasantakam eva mayā apatrābhilikhitaṁ <a class='ref msvii' id='msvii141' href='#msvii141'>MSV:3.2 141</a>na pratilabdhaṁ prāg eva patrābhilikhitaṁ pratilapsye | api tu yad bhagavān anujñāsyati tad grahīṣye | etat prakaraṇaṁ bhagavata ārocayanti | bhagavān āha | kiṁ tatra bhikṣavaḥ saṁvidyante |</p>
<blockquote class='gatha'>
<p><a class='ref sc' id='sc180' href='#sc180'>SC 180</a>antaroddānam |</p>
<p><a class='ref sc' id='sc181' href='#sc181'>SC 181</a>vastuśayanāsanaprāvaraṇam ayolohaṁ ca candanam |<br>
kumbhāni pītabhakṣādi raṁjanaṁ yaṣṭijambukam ||<br>
dvipadā catuṣpadā yāva<span class='supplied'>t</span> annapānaṁ ca bhaiṣajyam |<br>
dāso vā prastaraṁ lekhyaṁ yathāyogena bhājayet ||<br>
hiraṇyaṁ ca suvarṇaṁ ca yac cāpy anyat kṛtākṛtam |<br>
samagraḥ saṁgho bhājayed iti proktaṁ maharṣiṇā ||</p>
</blockquote>
<p><a class='ref sc' id='sc182' href='#sc182'>SC 182</a>bhikṣubhiḥ samākhyātam | bhagavān āha | yathāyogena bhājayitavyam | tatra kṣetravastu gṛhavastv āpaṇavastu | śayanāsanam ayaskārabhāṇḍaṁ lohakārabhāṇḍaṁ kumbhakārabhāṇḍam | kuṇḍikākaraṇḍakavivarjitaṁ takṣabhāṇḍaṁ varuṭabhāṇḍam | dāsīdāsakarmakārapauruṣeyānām annapānaṁ vrīhayaś cāvibhājyāḥ | cāturdiśāya bhikṣusaṁghāya sādhāraṇāḥ sthāpayitavyāḥ | śāṭakāḥ paṭakā carmabhāṇḍam upānahas tailakutupāḥ kuṇḍikākarakāś <a class='ref msvii' id='msvii142' href='#msvii142'>MSV:3.2 142</a>ca samagreṇa saṁghena bhājayitavyāḥ | yaṣṭa<span class='supplied'>yo yā</span> āyatās tā jambūcchāyikāḥ pratimāyā dhvajavaṁśāḥ kārayitavyāḥ | yāḥ svalpās tāḥ khaṁkharakāḥ kṛtvā bhikṣūṇāṁ dātavyāḥ | putradāra<span class='supplied'>kaṁ</span> saṁghe<span class='supplied'>na</span> yathāsukham avikrīya yathābhiprasādalabdhena moktavyāḥ | catuṣpadānāṁ hastino ’śvā uṣṭrāḥ kharā vesarāś ca rājña upayogāḥ | mahiṣyaḥ ajā eḍakāś cāturdiśāya bhikṣusaṁghāya <a class='ref fol' id='fol274v1' href='#fol274v1'>Folio 274v1</a><a class='ref gbm' id='gbm6.861' href='#gbm6.861'>GBM 6.861</a>sādhāraṇā avibhājyāḥ | yaś ca sannāho yac cānyatra rājopayojyaṁ tat sarvaṁ rājña upanāmayitavyam | sthāpayitvāyudhāni taiḥ śastrakaiḥ sūcyaḥ khaṁkharakāś ca kārayitvā saṁghe cārayitavyāḥ | raṁgāṇāṁ mahāraṁgaḥ kaṁkuṣṭahiṁgulukarājapaṭyādayas te gandhakuṭyāṁ prakṣeptavyāḥ pratimopayogikāḥ | khaṁkhaṭikaṁ gaurikaṁ nīliś ca saṁghena bhājayitvyā | madyaṁ mṛṣṭayavān prakṣipya bhūmau nikhātavyam | śuktatve pariṇataṁ paribhoktavyam | śuktatvānupayojyaṁ tu chorayitavyam | māṁ bhikṣavaḥ śāstāram uddiśadbhir madyam adeyam apeyam antataḥ kuśāgreṇāpi | bhaiṣajyāni glānakalpikaśālāyāṁ <a class='ref msvii' id='msvii143' href='#msvii143'>MSV:3.2 143</a>prakṣeptavyāni | tato glānakair bhikṣubhiḥ paribhoktavyāni | ratnānāṁ muktā varjayitvā maṇivaiḍūryadakṣiṇāvartaparyantāni tu dvau bhāgau kartavyānīti | eko dharmasya | dvitīyaḥ saṁghasya | yo dharmasya tena buddhavacanaṁ lekhayitavyam | siṁhāsane copayoktavyam | yaḥ saṁghasya sa bhikṣubhir bhājayitavyaḥ | pustakānāṁ buddhavacanapustakā avibhajya cāturdiśāya bhikṣusaṁghāya dhāraṇakoṣṭhikāyāṁ prakṣeptavyāḥ | bahiḥśāstrapustakā bhikṣubhir vikrīya bhājayitavyāḥ | patralekhyaṁ yac chīghraṁ śakyate sādhayituṁ tasya dravyavibhāge tad bhikṣubhir bhājayitavyam | na śakyate tac cāturdiśāya bhikṣusaṁghāya dhāraṇa | koṣṭhikāyāṁ prakṣeptavyam | suvarṇaṁ ca hiraṇyaṁ cānyac ca kṛtākṛtaṁ trayo bhāgāḥ kartavyāḥ | eko buddhasya | dvitīyo dharmasya | tṛtīyaḥ saṁghasya | yo buddhasya tena gandhakuṭyāṁ keśanakhastūpeṣu ca khaṇḍachuṭṭaṁ pratisaṁskartavyam | yo dharmasya tena buddhavacanaṁ lekhayitavyaṁ siṁhāsanena vā upayoktavyam | yaḥ saṁghasya sa bhikṣubhir bhājayitavyaḥ |</p>
<p><a class='ref sc' id='sc183' href='#sc183'>SC 183</a>śrāvastyāṁ nidānam | yadā rājñā prasenajitā kosalenā toyikāmahaḥ prasthāpitas tadā tatra bhikṣubhikṣuṇyupāsakopāsikānāṁ mahāsannipāto bhavati | tena khalu samayena mūlaphalguno bhikṣur bhikṣuṇībhāvanīyaḥ | toyikāmahe pratyupasthite saṁbahulābhir bhikṣuṇībhir uktaḥ | ārya upanimantrito bhava | toyikāmahaṁ gamiṣyāma iti | sa kathayati | ko ’tra mama pātracīvaraṁ sthāpayatīti | <a class='ref msvii' id='msvii144' href='#msvii144'>MSV:3.2 144</a>dvādaśavargikābhir bhikṣuṇībhir uktaḥ | ārya alpotsuko bhava | vayaṁ sthāpayāmaḥ | tena tāsāṁ samarpitam | tat tābhir api mahāprajāpatye saṁnyastam | mahāprajāpatyāpi āyuṣmata ānandasya | āyuṣmatāpy ānandenānyatamasmin vihāre sthāpitam | tata āyuṣmān mūlaphalgunas toyikāmahaṁ gataḥ | sa tatra bhikṣuṇībhir upanimantritaḥ | ekā kathayati | āryeṇa mamādya pūrvāhṇikā kartavyā | aparayā pūrvāhṇikayā upanimantritaḥ | aparāpi | aparā kathayati | āryeṇa mamāntikād bhoktavyam iti | aparāpi | evam eva kathayaty aparāpi | aparā kathayati | āryeṇa mamāntike kālapānakaṁ pāyayitavyam iti | aparāpi | evam eva kathayaty aparāpi | tena tāsām anurakṣayā stokastokaṁ gṛhītvā pūrvāhṇikā kṛtā | tataiva velāyāṁ bhuktam akāle pānakaṁ ca pītam | tataḥ stokastokena <a class='ref fol' id='fol275r1' href='#fol275r1'>Folio 275r1</a><a class='ref gbm' id='gbm6.862' href='#gbm6.862'>GBM 6.862</a>prabhūtaṁ saṁpannam | sa cādhvapariśrāntaḥ | tena prabhūtaṁ bhuktam | saḥ ajīrṇo jātaḥ | viṣūcitaḥ kālagataḥ | sa bhikṣubhiḥ śmaśānaṁ nītvā dagdhaḥ | dharmaśravaṇaṁ dattam | anupūrveṇa vihāraḥ praviṣṭaḥ | cīvaragopakena glānopasthāyikaḥ abhihitaḥ | ānaya tasya pātracīvaram iti | sa kathayati | dvādaśavargikānāṁ haste sthāpitam | tāḥ prṣṭāḥ | kathayanti | asmābhir mahāprajāpatyā haste sthāpitam | mahāprajāpatiḥ kathayati | mayā ānandasya saṁnyastam iti | āyuṣmān ānandaḥ kathayati | mayā amuṣmin vihāre sthāpitam | ity etat prakaraṇaṁ bhikṣavo bhagavata ārocayanti | <a class='ref msvii' id='msvii145' href='#msvii145'>MSV:3.2 145</a>bhagavān āha | ānandena sthāpitaṁ bhikṣuṇā prativastu mṛtapariṣkārikam adhiṣṭhātavyam | evaṁ ca punar adhiṣṭhātavyam | śayanāsanaprajñaptiṁ kṛtvā gaṇḍīm ākoṭya pṛṣṭavācikayā bhikṣūn samanuyujya sarvasaṁghe saṁniṣaṇṇe saṁnipatite ekena bhikṣuṇā jñaptiṁ kṛtvā karma kartavyam | śṛṇotu bhadantaḥ saṁghaḥ | asminn āvāse mūlaphalguno bhikṣuḥ kālagataḥ | tasya pātracīvaraṁ sacīvaracīvarikam ānandasya haste tiṣṭhati | sacet saṁghasya prāptakālaṁ kṣametānujānīyāt saṁghaḥ | yat saṁgho mūlaphalgunasya bhikṣoḥ pātracīvaraṁ sacīvaracīvarikam ānandena bhikṣuṇā prativastu mṛtapariṣkārikam adhitiṣṭhed ity eṣā jñaptiḥ | āyuṣmān upālī buddhaṁ bhagavantaṁ pṛcchati | anyatra bhadanta bhikṣuḥ kālaṁ kuryād anyatrāsya pātracīvaram anyatra prativastukaḥ | tat pātracīvaraṁ kasya prāpadyate | yo ’tra upālin prativastuko bhikṣur gṛhī vā |</p>
<p><a class='ref sc' id='sc184' href='#sc184'>SC 184</a>srāvastyāṁ nidānam | tena khalu samayena navakarmiko bhikṣuḥ kālagataḥ | bhikṣavas tasya pātracīvaraṁ kaukṛtyān na bhājayanti | etat prakaraṇaṁ bhagavata ārocayanti | bhagavān āha | sarvasaṁghaṁ sannipātyāsau lakṣitavyaḥ | kiṁ sambhinnakārī na vā iti | yadi saṁbhinnakārī | sāṁghikaṁ staupikaṁ karoti | staupikaṁ vā sāṁghikam | <a class='ref msvii' id='msvii146' href='#msvii146'>MSV:3.2 146</a>evam adhārmikam | tasya pātracīvaraṁ sacīvaracīvarikaṁ trīn bhāgān kartavyam | buddhasya | dharmasya | saṁghasya | sāṁghiko bhikṣubhir bhājayitavyaḥ | buddhasantakena buddhapūjā vā gandhakūṭyāṁ stūpe vā navakarma kartavyam | dharmasantakena buddhavacanaṁ vā lekhayitavyam | siṁhāsane vā upayoktavyam | na cet sambhinnakārī sarvam eva bhikṣubhir bhājayitavyam | nātra kaukṛtyaṁ karaṇīyam |</p>
<p><a class='ref sc' id='sc185' href='#sc185'>SC 185</a>śrāvastyāṁ nidānam | tena khalu samayena saṁbahulā bhikṣavo janapadacārikāṁ caranto ’nupūrveṇa srāvastyām upanagaram anuprāptāḥ | tanmadhyād eko bhikṣuḥ kālagataḥ | te saṁlakṣayanti | bahir vihārasya bhājayāmaḥ | vihāraṁ praviṣṭānāṁ sabrahmacāriṇo ’pi bhāgaṁ prārthayiṣyantīti | śrāvastī tannivāsibhir gopālakaiḥ paśupālakais tṛṇahārakaiḥ kāṣṭhahārakaiḥ pathājīvair utpathājīvaiś ca manuṣyaiḥ samantād ākīrṇā | te yatra yatra niṣīdanti bhājayāma iti tatra tatra mahājanena parivāryante | te saṁlakṣayanti | vihārasamīpe bhājayāma iti | te vihārasamīpe bhājayitum ārabdhāḥ <a class='ref fol' id='fol275v1' href='#fol275v1'>Folio 275v1</a><a class='ref gbm' id='gbm6.863' href='#gbm6.863'>GBM 6.863</a>| upadhivārikeṇa dṛṣṭā uktāś ca | āyuṣmantaḥ kiṁ kurutha | tair yathāvṛttaṁ samākhyātam | sa kathayati | aham api sīmāprāpta iti | tais tasya vivācayato na dattam | etat prakaraṇaṁ bhikṣavo bhagavata ārocayanti | <a class='ref msvii' id='msvii147' href='#msvii147'>MSV:3.2 147</a>bhagavān āha | antaḥsīmāyām antaḥsīmāsaṁjñino mṛtapariṣkāraṁ bhājayanti | abhājitaṁ durbhājitam | punar api sīmāprāptaiḥ saha bhājayitavyam | anyathā sātisārāḥ | evam antaḥsīmāyāṁ vaimatikā bhājayanti | abhājitaṁ durbhājitam | punar api sīmāprāptaiḥ saha bhājayitavyam | anyathā sātisārāḥ | bahiḥsīmāyām antaḥsīmāsaṁjñino mṛtapariṣkāraṁ bhājayanti | abhājitaṁ durbhājitam | punar api sīmāprāptaiḥ saha bhājayitavyam | anyathā sātisārāḥ | bahiḥsīmāyāṁ vaimatikā bhājayanti | abhājitaṁ durbhājitam | punar api sīmāprāptaiḥ saha bhājayitavyam | anyathā sātisārāḥ bhavanti |</p>
<p><a class='ref sc' id='sc186' href='#sc186'>SC 186</a>śrāvastyāṁ nidānam | tena khalu samayena bhikṣuṇā bhikṣor haste <span class='supplied'>bhikṣoś cī</span>varāṇi preṣitāni | tena bhikṣuṇā yena preṣitāni tasya niśvāsena paribhuktāni | etat prakaraṇaṁ bhikṣavo bhagavata ārocayanti | bhagavān āha | aviśvāse bhikṣavas tena bhikṣuṇā viśvāsam utpāditam | yasya yena bhikṣuṇā preṣitāni tasya tena viśvāsena paribhuktāni |</p>
<p><a class='ref sc' id='sc187' href='#sc187'>SC 187</a>api tu bhikṣur bhikṣor haste bhikṣoś cīvarakāṇi preṣayati | yasya preṣitāni tasya viśvāsena paribhuṁkte | suparibhuktāni | yena preṣitāni tasya niśvāsena paribhuṁkte | duṣparibhuktāni || <span class='add'>1</span> || bhikṣur bhikṣoś cīvarāṇi preṣayati | yasya preṣitāni sa kālagataḥ | yena preṣitāni <a class='ref msvii' id='msvii148' href='#msvii148'>MSV:3.2 148</a>tāni tasya viśvāsena paribhuṁkte | duṣparibhuktāni | yasya preṣitāni tasya kalpena tasya mṛtapariṣkārikam adhitiṣṭhati | svadhiṣṭhitāni || <span class='add'>2</span> || bhikṣur bhikṣoś cīvarāṇi preṣayati | yena preṣitāni sa kālagataḥ | yena preṣitāni tasya kalpena mṛtapariṣkārikam adhitiṣṭhati | duradhiṣṭhitāni || <span class='add'>3</span> || bhikṣur bhikṣoś cīvarakāṇi preṣayati | yasya preṣitāni tena pratikṣiptāni | yena preṣitāni tasya viśvāsena paribhuṁkte | <span class='supplied'>suparibhuktāni |</span> yasya preṣitāni tasya viśvāsena paribhuṁkte | duṣparibhuktāni || <span class='add'>4</span> || bhikṣur bhikṣoś cīvarakāṇi preṣayati | yasya preṣitāni sa kālagataḥ | yasya preṣitāni tasya kalpena mṛtapariṣkārikam adhitiṣṭhati | svadhiṣṭhitāni | <span class='supplied'>yena preṣitāni</span> tasya kalpena mṛtapariṣkārikam adhitiṣṭhati | duradhiṣṭhitāni || <span class='add'>5</span> || bhikṣur bhikṣoś cīvarakāṇi preṣayati | yasya preṣitāni tena pratikṣiptāni | yena preṣitāni sa ca kālagataḥ | yasya preṣitāni tasya viśvāsena paribhuṁkte | duṣparibhuktāni | yena preṣitāni tasya kalpena mṛtapariṣkārikam adhitiṣṭhati | svadhiṣṭhitāni || <span class='add'>6</span> || bhikṣur bhikṣoś cīvarakāṇi preṣayati | yasya preṣitāni tena pratikṣiptāni | sa kālagataḥ | yenāpi preṣitāni sa kālagataḥ | yasya preṣitāni tasya kalpena mṛtapariṣkāram adhitiṣṭhati | duradhiṣṭhitāni | yena preṣitāni tasya kalpena mṛtapariṣkārikam adhitiṣṭhati | svadhiṣṭhitāni || <span class='add'>7</span> ||</p>
<p class='endsection'><a class='ref sc' id='sc188' href='#sc188'>SC 188</a>|| cīvaravastu samāptam ||</p>
<footer>
<p><cite class='book' translate='no'>Civaravastu of the Vinayavastvagama of the Mulasarvastivadin</cite> (= Vastu 7 of the Vinayavastu)</p>
<p>Based on the edition by <span class='author'>N. Dutt</span>: Gilgit Manuscript, vol. III: Mūlasarvāstivādavinayavastu, Part 2 (Srinagar 1942), pp. 1–148: Cīvaravastu (second edition: Delhi 1984).</p>
<p>GBM = Gilgit Buddhist Manuscripts (Facsimile Edition), ed. by Raghu Vira and Lokesh Chandra, 10 pts., New Delhi 1959–1974 (Śata-Piṭaka Series 10). (The Vinayavastu manuscript is reproduced in vol. 6) [repr. in 3 parts Delhi 1995. (The Vinayavastu manuscript is reproduced in vol. 2)]</p>
<p>MSV II = Gilgit Manuscript, ed. N. Dutt, vol. III, part 2, Srinagar 1942.</p>
<p>Taken from: <a href='http://gretil.sub.uni-goettingen.de/gretil/1_sanskr/4_rellit/buddh/vinv07_u.htm'>GRETIL</a></p>
<p>Prepared for SuttaCentral by <span class='editor'>Ayya Vimala</span>.</p>
</footer>
</article>
</body>
</html>
