<!DOCTYPE html>
<html>
<head>
<meta charset='UTF-8'>
<meta name='author' content='Émile Senart'>
<title></title>
</head>
<body>
<article id='san-lo-mvu64' lang='san'>
<header>
<ul>
<li class='division'>Mahāvastu</li>
</ul>
<h1>64. The Second Avalokita Sūtra</h1>
</header>
<p><a class='ref sc' id='sc1' href='#sc1'>SC 1</a>evaṁ mayā śrutaṁ ekasmiṁ samaye bhagavāṁ vaiśālyām āmrapālīvane mahatā bhikṣusaṁghena sārdhaṁ mahatā ca bodhisatvagaṇena || atha khalu viśuddhamati bhikṣur utthāyāsanād ekāṁśaṁ cīvaraṁ prāpayitvā dakṣiṇaṁ jānumaṇḍalaṁ pṛthivyāṁ pratisthāpayitvā yena <a class='ref sen' id='sen2.294' href='#sen2.294'>Sen 2.294</a> bhagavāṁs tenāṁjaliṁ praṇāmayitvā bhagavantam etad uvāca || yad bhagavatā bodhisatvabhūtena bodhimaṇḍaṁ upasaṁkramitvā bodhimaṇḍe sthihitvānāvalokitaṁ sarvalokahitāya sarvalokasukhāya taṁ bhagavāṁ nirdiśatu taṁ bhaviṣyati bahujanahitāya bahujanasukhāya lokānukampāya mahato janakāyasyārthāya hitāya sukhāya devānāṁ ca manuṣyāṇāṁ ca bodhisatvānāṁ ca mahāsatvānāṁ mahanto dharmāloko kṛto bhaviṣyati āśvāso ca datto bhavati || atha khalu viśuddhamatir bhikṣuḥ tāye velāye imāṁ gāthām abhāṣi ||</p>
<blockquote class='gatha'>
<p><a class='ref sc' id='sc2' href='#sc2'>SC 2</a>kathaṁ tvaṁ lokapradyota aprameya nirupadhi |<br>
nairaṁjanāṁ tarito si hitāya sarvaprāṇināṁ ||</p>
<p><a class='ref sc' id='sc3' href='#sc3'>SC 3</a>ye nimittā abhūt tatra taramāṇe narottame |<br>
vyākarohi mahāvīra tathāgata mahāmuni ||</p>
<p><a class='ref sc' id='sc4' href='#sc4'>SC 4</a>yathā te lokapradyota bodhimaṇḍo alaṁkṛto |<br>
tathā hi me pṛcchito brūhi arthakāmahitaṁkaraṁ ||</p>
<p><a class='ref sc' id='sc5' href='#sc5'>SC 5</a>yathā uttamā bodhi prāptā tvayā lokasya cetiya |<br>
yathā pāpīmaṁ prahanesi kṛṣṇabandhuṁ sasainyakaṁ ||</p>
<p><a class='ref sc' id='sc6' href='#sc6'>SC 6</a>daśa te balā svayaṁbhū satvasāra niruttarā |<br>
<span class='gap'>+ + + + + + + + + + + + + + + + + + + + + + + +</span> ṛddhiprabhāvo tha pratapasi diśā sarvā sārthavāha naramarupūjita śatakṛtvo maharṣe | kramasi yathaiva hansarājā himavarapāṇḍaro śuddho dhārtarāṣṭro varasuravara akilaṁtakāyo | vrajasi diśato vidiśā tāvad eva devāsuranāgayakṣasaṁghā marubhavanā kṛtvā <a class='ref sen' id='sen2.295' href='#sen2.295'>Sen 2.295</a> sarvajihmavarṇasthūṇāṁ | yathaiva dagdhāṁ sthūṇāṁ suvarṇabimbaṁ abhibhavati tathā śāstā sarvalokam abhibhavati | kusumito ratnakāyo lakṣaṇehi yathā gagaṇaṁ pratipūraṁ tārakehi | puṇyaśatasahasrehi koṭi parā na vidyati sugatasya ekanāme ||</p>
</blockquote>
<p><a class='ref sc' id='sc7' href='#sc7'>SC 7</a>na te sti kocit samasamo sarvaloke kuto viśiṣṭo tāvad eva sarvā saṁprabhāsi daśa diśatā samantā sahasraraśmi yathā antarīkṣe || alaṁkṛtas te daśabala ātmabhāvaḥ dvātriṁśakavacitalakṣaṇehi ghanāto mukto yathā kārtikasmiṁ cadro va śobhate || yathā tārakehi sahasraśītiṁ caturo aśīti anyaś caraṁ śāstu yehi ghoṣo aṁgasahasrehi avikalyā paṁcapurā parigṛhītā bhagavato yehi bhagavato vācā || mukhato gandho bhagavato candanasya pravāyate | atuliyam aprameyaṁ buddhakṣetraṁ aparimitaṁ bharitvā sameti khila doṣamohaṁ | trisāhasrā sarvā yadi pi lokadhātu pūrā bhave śikhāśiri sarṣapehi śakyaṁ gaṇetuṁ syāt sarṣapā ekamuhūrte vicakṣaṇena na tv eva śakyaṁ gaṇayituṁ sarvasatvadhātū daśasu diśāsu aparimitā anantā yā hi bhagavato candanasya ghrāyitvā gandhaṁ pratilabhe | kṣāntibhūmi dhīra atulya mahākaruṇāvīra mahāpratāpabalavāṁ bhiṣaja satvānāṁ | nātha anupalipta dakṣiṇeya śaraṇavrajatāṁ jinapravara svayaṁbho || kas tṛptiṁ hi janaye tvāṁ stuvanto || tathā hi balo bhagavataḥ aprameyo || anantavarṇaṁ hatarāgaṁ śāntacittaṁ śaraṇaṁ vrajema tvā abhibhuṁ anabhibhūtaṁ || bhaveya antaṁ gagaṇaṁ vrajato śakyaṁ samudraṁ pi tataḥ kṣapetuṁ na śakyaṁ <a class='ref sen' id='sen2.296' href='#sen2.296'>Sen 2.296</a> jine balapramāṇaṁ kṣapetuṁ | tathā hi saṁbuddho saṁbhūtabalo || siṁhaṁ narendraṁ daśabalaṁ aprameyaṁ pṛcchāmi || vīra hatarāga śāntaṁ cittaṁ jñānena śuddhā daśadiśatā asaṁgatitā sa me praśnaṁ hitakara vyākarohi ||</p>
<blockquote class='gatha'>
<p><a class='ref sc' id='sc8' href='#sc8'>SC 8</a>kalpakoṭisahasrāṇi aprameyam acintiyā |<br>
carito bhoti arthāya sarvajño dvipadottamo ||</p>
<p><a class='ref sc' id='sc9' href='#sc9'>SC 9</a>dānaṁ śīlaṁ ca kṣānti ca dhyānāni ca niṣevitā |<br>
prajñā ca caritā pūrvaṁ kalpakoṭiśatāṁ bahūṁ ||</p>
<p><a class='ref sc' id='sc10' href='#sc10'>SC 10</a>āgneyamaṇīnāṁ yā ābhā gagane vidyutāna vā |<br>
nakṣatrāṇāṁ cāpi yā ābhā jihmavarṇā bhavanti tā ||</p>
<p><a class='ref sc' id='sc11' href='#sc11'>SC 11</a>nāsti devo vā nāgo vā yakṣo kambhāṇḍarākṣaso |<br>
yasya etādṛśakāyo yathā te naranāyaka ||</p>
</blockquote>
<p><a class='ref sc' id='sc12' href='#sc12'>SC 12</a>surāsuravarapūjanīyo gurukṛtavandito saktṛto maharṣe prabhaṁkara dvipadendra satvasāravara puruṣarṣabha cetiyaṁ narāṇāṁ | bhrūvivaralalāṭe ūrṇābhāgo yathā gagane suviśuddharaśmi rājate bhagavato yathā kārtike māse vimalo virocate candro pūrṇamāsyāṁ || nīlavimalanetrā nāyakasya surucirotpalavarṇasaṁnikāśā vimalā śubhā prabhā || saṁrocate ca sukhajananā naranārīṇāṁ narendradantā vimalapāṇḍarā sujātasamasahitā himavarasannikāśā <a class='ref sen' id='sen2.297' href='#sen2.297'>Sen 2.297</a> mukhaṁ dalavarasaṁprakāśaṁ daśabala tathā viśadaṁ | te śāstunaḥ taruṇasukhumaraśmībhir āstṛtā vararasavatī śobhati jihvā nāyakasya prabālakasamatulyavarṇā ca divyā bahujanasaṁjñāpanī | sukhaṁdadaṁ ca ābhājālena baddhaṁ lalāṭaṁ sabhrūmukhaṁ ca śobhe yathaiva candramaso | sukhasamāhitanīlā daśabala bhagavato śīrṣe keśā | śākyasiṁha grīvā te śobhe yathā suvarṇakambu yathā ovāhā ca jina samā | abhedyo siṁhārdhapūrvo bhagavato ātmabhāvo | prabhāsi loke diśatā samantā | viśiṣṭavākya atulasamudra karmavipākaṁ karohi imāṁ girāṁ bhāṣamāṇaḥ sarvas te loko abhinamate āvarjito karito pṛṣṭvā daśanakha-aṁjalīhi ||</p>
<p><a class='ref sc' id='sc13' href='#sc13'>SC 13</a>evam ukte bhagavāṁ viśuddhamariṁ bhikṣuṁ etad avocat* || sādhu sādhu bhikṣu sādhu khalu punas te bhikṣu yas tvaṁ tathāgatam etam arthaṁ paripṛcchitavyaṁ manyasi | śobhanaṁ te bhikṣu pratibhānaṁ bhadrikā parimīmānsā yad evaṁ hi bhikṣu pratibhāyasi | evaṁ pi teṣāṁ kulaputrāṇāṁ karmavipākā pratibhāyanti yeṣām ayaṁ dharmaparyāyo hastagato bhaviṣyati | na te mārasya pāpīmato vasagatā bhaviṣyanti | nāpi teṣāṁ manuṣyā vā amanuṣyā vā avatāraṁ labhiṣyanti || tat kasya hetoḥ || udārakuśalamūlacaritā te hi bhikṣū te hi satvā yeṣāṁ arthāya tvaṁ etam arthaṁ paripṛcchasi bodhisatvānāṁ mahāsatvānāṁ | tvaṁ bhikṣu satvānām arthāya tathāgatam etam arthaṁ paripṛcchitavyaṁ manyasi yam idaṁ bodhisatvānāṁ lokapariṇāyakānāṁ sarvasatvacārikaviśeṣasaṁprasthitānāṁ | tvaṁ bhikṣu satvānām arthāya tathāgataṁ <a class='ref sen' id='sen2.298' href='#sen2.298'>Sen 2.298</a> paripṛcchasi yam idaṁ bodhisatvānāṁ mahāsatvānāṁ lokapariṇāyakānāṁ sarvasaṁśayacchedaprabhedakauśalyasamanvāgamasaṁprasthitānāṁ | bhikṣu satvānām arthāya tathāgatam etam arthaṁ paripṛcchesi yam idaṁ bodhisatvānāṁ mahāsatvānāṁ lokapariṇāyakānāṁ dānaviśeṣābhiyuktānāṁ kṣāntiviśeṣābhiyuktānāṁ dhyānaviśeṣābhiyuktānāṁ prajñāviśeṣābhiyuktānāṁ || atha khalu bhagavāṁ tāye velāye imāṁ gāthām abhāṣi ||</p>
<blockquote class='gatha'>
<p><a class='ref sc' id='sc14' href='#sc14'>SC 14</a>tuṣite bhavane divya otaritvā himasamo nāgo bhavitva ṣaḍviṣāṇo |<br>
rājño agramahiṣīṁ praviṣṭo kukṣiṁ tato trisāhasra prakampe lokadhātu ||</p>
<p><a class='ref sc' id='sc15' href='#sc15'>SC 15</a>tada suvipula ābhā suvarṇavarṇā imaṁ sarvaṁ sāhasralokadhātuṁ |<br>
upari yāvabhavagraṁ prajvalante yada jinaḥ kukṣiṁ praviṣṭo saṁprajāno ||</p>
<p><a class='ref sc' id='sc16' href='#sc16'>SC 16</a>śakraśatasahasraṁ sabrahmakoṭyo jinaṁ varakukṣigataṁ namasya nityaṁ |<br>
upāgami divase pi ardharātre na ca vraji ime avisarjitā kadācit* ||</p>
<p><a class='ref sc' id='sc17' href='#sc17'>SC 17</a>tūryaṁ ca śatasahasrasaṁpraghuṣṭaṁ upari nabhaṁ sphuṭaṁ sarvadevatāhi |<br>
divyaṁ prahāya candanasya cūrṇaṁ atha punar anye patākacchatrahastā ||</p>
<p><a class='ref sc' id='sc18' href='#sc18'>SC 18</a><span class='gap'>+ + + + + + + + +</span> divyā pravarṣi varakusumā ca utpalasya |<br>
madhukarakaraviṁkā suvarṇamālyā yāva jino kukṣiṁ praviṣṭo saṁprajāno ||</p>
<p><a class='ref sc' id='sc19' href='#sc19'>SC 19</a>yada jāyethā buddho satvasāro devānaṁ indro dhāraye saṁhṛṣṭaḥ |<br>
vastraṁ viśiṣṭaṁ suruciraṁ kauśikeyaṁ jāmbunadasya samanibhaṁ kāṁcanasya ||</p>
<p><a class='ref sc' id='sc20' href='#sc20'>SC 20</a>yadā ca bhūmisthito bodhisatvo sapta padāṁ cakrame hṛṣṭacitto |<br>
<a class='ref sen' id='sen2.299' href='#sen2.299'>Sen 2.299</a> ahaṁ khu loke asadṛśaṁ kariṣyaṁ antaṁ jarāya maraṇakriyāya ||</p>
<p><a class='ref sc' id='sc21' href='#sc21'>SC 21</a>tadā prakampe vasumati ṣaḍvikāraṁ ābhā ca muktā diśatā samantā |<br>
divyā śabdā pravāditā antarīkṣe aśīti sahasrā abhu devatānāṁ ||</p>
<p><a class='ref sc' id='sc22' href='#sc22'>SC 22</a>divyā ca cūrṇā nabhato pravarṣe candanasya suvarṇaśubhā devaputrā |<br>
mandāravehi okire bodhisatvaṁ prāmodyajātā maru hṛṣṭacittā ||</p>
<p><a class='ref sc' id='sc23' href='#sc23'>SC 23</a>ekūnatriṁśo vayasānuprāpto paripācayitvā jagadbodhisatvo |<br>
tyajitva rājyaṁ ratanavarāṁ ca sapta kāṣāyavastro abhu bodhisatvo ||</p>
<p><a class='ref sc' id='sc24' href='#sc24'>SC 24</a>so pravrajitva vidu bodhisatvo ṣaḍvarṣayugaṁ care duṣkarāṇi |<br>
so māgadhasya vijitaṁ praviṣṭo grāmikadhītā dṛśi bodhisatvaṁ ||</p>
<p><a class='ref sc' id='sc25' href='#sc25'>SC 25</a>suvarṇapātrīṁ ca udagracitto bhṛṁgāraṁ gṛhya ratanavicitraṁ |<br>
aṣṭāṅgapetaṁ śubhapāripūrṇaṁ tada ācamesi ṛṣi bodhisatvo ||</p>
<p><a class='ref sc' id='sc26' href='#sc26'>SC 26</a>balenupetaṁ surasaṁpraṇītaṁ gandhena ca upanaye bhojanaṁ ca |<br>
evaṁ ca cchandaṁ jane vegajātā buddho bhave kavacito lakṣaṇehi ||</p>
<p><a class='ref sc' id='sc27' href='#sc27'>SC 27</a>imaṁ ca hīnaṁ vijahiya iṣṭibhāvaṁ careyaṁ śuddhaṁ aśabalabrahmacaryaṁ |<br>
varje kāmaṁ duḥkhakaraṁ rogamūlaṁ seveyaṁ buddhāṁ hatarajaniṣkileśāṁ ||</p>
<p><a class='ref sc' id='sc28' href='#sc28'>SC 28</a>bhāṣitvā gāthām imāṁ evarūpāṁ senāpater duhitā hṛṣṭacittā |<br>
namasyamānāṁjaliya bodhisatvaṁ muṁcitvā aśru imaṁ vācaṁ bhāṣe ||</p>
<p><a class='ref sc' id='sc29' href='#sc29'>SC 29</a>sulabdhalābho mahipati bimbisāro aśokaprāpto parivṛṁhitājño |<br>
<a class='ref sen' id='sen2.300' href='#sen2.300'>Sen 2.300</a> yasyāyaṁ vijite sthito bodhisatvo adya atulyāṁ prāpsyati bodhim agrāṁ ||</p>
<p><a class='ref sc' id='sc30' href='#sc30'>SC 30</a>bhuṁjitvā bhaktaṁ mama krakucchando vrajet svayaṁbhū drumaṁ pādapendraṁ |<br>
prabhāsayanto daśa diśā samantā jāmbunadasya yatha suvarṇayūpo ||</p>
<p><a class='ref sc' id='sc31' href='#sc31'>SC 31</a>konākanāmo mahadakṣiṇīyaḥ bhuṁjitva bhaktaṁ vraji bodhimaṇḍaṁ |<br>
adīnacitto acalo asaṁpravedhi yasyāsi kāyo sphuṭo lakṣaṇehi ||</p>
<p><a class='ref sc' id='sc32' href='#sc32'>SC 32</a>yasyāsi nāmaṁ tada kāśyapo pi jāmbūnadasamanibhavigrahasya |<br>
bhuṁjitva bhaktaṁ mama vidu satvasāraḥ vrajet svayaṁbhū drumavaraṁ pādapendraṁ ||</p>
<p><a class='ref sc' id='sc33' href='#sc33'>SC 33</a>ye bhadrakalpe atuliya dakṣiṇeyā bheṣyanti dhīrā hatarajaniṣkileśā |<br>
pūjeṣyi sarvā atuliyabodhihetoḥ na mahya kāṁkṣā anyā hi asti kiṁcit* ||</p>
<p><a class='ref sc' id='sc34' href='#sc34'>SC 34</a>ye antarīkṣe iha devaputrāḥ te candanenokire bodhisatvaṁ |<br>
vācāṁ bhāṣe muditavegajātā senāpater duhitā labdhalābhā ||</p>
<p><a class='ref sc' id='sc35' href='#sc35'>SC 35</a>pūrvenivāsaṁ smaresi sujātā premnaṁ janetva śubhaṁ bodhisatve |<br>
buddhāna koṭinayutā sahasrā bhukvā bhuktaṁ mama gatā bodhimūlaṁ ||</p>
</blockquote>
<p><a class='ref sc' id='sc36' href='#sc36'>SC 36</a>atha khalu bodhisatvo yena nairaṁjanā tenopasaṁkramitvā muhūrtaṁ asthāsi | samehi pādatalehi dharaṇīṁ prakampesi || atha khalu tasmiṁ samaye mahāntaḥ pṛthivīcālo abhūṣi bhīṣaṇo saromaharṣaṇo yena pṛthivīcālena iyaṁ trisāhasramahāsāhasrā lokadhātu samā abhūṣi pāṇitalajātā sumeruś ca parvatarājā cakravāḍamahācakravāḍā ca parvatā nimindharo yugandharo iṣāndharo ca parvatā khadirakāśvakarṇo vinatako sudarśano ca sapta parvatā dvīpāntarikā tathānye kālaparvatā pṛthivyāṁ osannā abhūṣi <a class='ref sen' id='sen2.301' href='#sen2.301'>Sen 2.301</a> bodhisatvasyānubhāvena | mahāsamudrāś ca saṁkṣubdhā abhūṣi bodhisatvasyānubhāvena prajñāyensuḥ || tena khalu punaḥ samayena ayaṁ trisāhasramahāsāhasro lokadhātuḥ śakaṭacakrapramāṇamātrehi jāmbūnadasya suvarṇasya padumehi śatasahasrapadumehi śatasahasrapatrehi nīlavaiḍūryajātehi musāragalvakehi śirigarbhapiṁjalehi sphuṭā abhūṣi aṣṭāpadavinibaddhā mahāntaś ca obhāso prādurbhūtaḥ yena obhāsena mahānirayā bhīṣmā upaśāntā abhūṣi | sarve nairayikā satvā sukhitā abhūṣi | sarve tiryagyonigatāḥ sukhitā abhūṣi | sarve yāmalaukikā satvāḥ sukhitā abhūṣi parasparaṁ maitracittā bodhisatvānubhāvena | mahāntena cobhāsena sarvā trisāhasramahāsāhasrā lokadhātu obhāsitā abhūṣi || tena khalu punaḥ samayena trisāhasramahāsāhasrāye lokadhātuye yāvatakā devendrabhavanā nāgendrabhavanā yakṣendrabhavanā garuḍendrabhavanā te sarve ekobhāsa-ābhāsā abhūṣi || sarvatra bodhisatvasya ātmabhāvatām anuprāptāḥ saṁjānanti || tena khalu punaḥ samayena yāvatakā trisāhasramahāsāhasrāye lokadhātūye devā nāgā yakṣā gandharvā asurā garuḍā kinnarā mahoragā te sarve svakasvakeṣu āsaneṣu na ramensuḥ bodhisatvasyānubhāvena | bodhisatvasya śiriṁ asahantā te sarve yena bodhimaṇḍas tenopasaṁkramensuḥ puṣpamālyagandhacchatrapatākāvādyadhūpanavilepanaparigṛhītā || tena khalu punaḥ samayena asaṁkhyeyehi aprameyehi buddhakṣetrehi abhikrāntakāntā bodhisatvāḥ devatāveṣam abhinirmiṇitvā upari antarīkṣe pratiṣṭhensuḥ divyautpalapadumapuṇḍarīkaparigṛhītā || tena khalu punaḥ samayena ayaṁ trisāhasramahāsāhasro lokadhātuḥ śakaṭacakrapramāṇehi <a class='ref sen' id='sen2.302' href='#sen2.302'>Sen 2.302</a> jāmbūnadasuvarṇapadumehi śtasahasrehi nīlavaiḍūryanāḍīhi ayutaśo keśarehi [śirīṣagarbhapaṁjarehi bhūmitalam upādāya yāvad bhavāgraṁ sphuṭam abhūṣi āgantukehi keśarakehi] śirīṣagarbhapaṁjarehi bhūmitalam upādāya yāvad bhavāgraṁ sphuṭaṁ abhūṣi āgantukehi bodhisatvehi devanāgayakṣehi ca asuragaruḍakinnaramahoragehi ca ||</p>
<p><a class='ref sc' id='sc37' href='#sc37'>SC 37</a>atha khalu bodhisatvo mahato devagaṇasya purato nairaṁjanāṁ nadīṁ uttīrṇo || tena khalu punaḥ samayena nairaṁjanāye nadīye aśīti cchatrakoṭīyo jāmbūnadasuvarṇānāṁ chatrāṇāṁ prādurbhūtā bodhisatvasya upari sthihensuḥ aśīti cchatrakoṭīyo rūpyamayānāṁ aśīti cchatrakoṭīyo asmagarbhamayānāṁ aśīti cchatrakoṭīyo hastigarbhamayānāṁ aśīti cchatrakoṭīyo lohitakāmayānāṁ aśīti cchatrakoṭīyo maṇimayānāṁ prādurbhūtā bodhisatvasya upari sthihensuḥ | aśīti ca nāgakoṭīyo ekamekaś ca nāgo aśītināgakoṭiparivāro lohitamuktāpuṣpaparigṛhītā yena bodhisatvas tenopasaṁkramitvā bodhisatvaṁ pūjayensuḥ purimakena puṇyopacayena ||</p>
<p><a class='ref sc' id='sc38' href='#sc38'>SC 38</a>atha khalu kālo nāgarājā svajanaparivāraḥ svakāto bhavanāto abhyudgamitvā yena bodhisatvas tenopasaṁkramitvā bodhisatvasya pādāṁ śirasā vanditvā bodhisatvaṁ prāṁjalīkṛto prekṣamāṇo gāthābhir adhyabhāṣe ||</p>
<blockquote class='gatha'>
<p><a class='ref sc' id='sc39' href='#sc39'>SC 39</a>bodhiṁ paryeṣamāṇo yaṁ bodhisatvo visārado |<br>
nairaṁjanāṁ caritvāna bodhimūlam upāgame ||</p>
<p><a class='ref sc' id='sc40' href='#sc40'>SC 40</a>nānādvijasaṁgharutaṁ varapādapamaṇḍitaṁ |<br>
varapuṣpaphalopetaṁ trisāhasrāya yāvatā ||</p>
<p><a class='ref sc' id='sc41' href='#sc41'>SC 41</a>yatra te lokapradyotā āgatā bodhi prāpuṇe |<br>
krakucchando konākamuni kāśyapo ca mahāmuni ||</p>
<p><a class='ref sc' id='sc42' href='#sc42'>SC 42</a><a class='ref sen' id='sen2.303' href='#sen2.303'>Sen 2.303</a> taṁ deśaṁ lokapradyoto upāgame lokanāyako |<br>
yo so vādityabandhūnāṁ śākyānāṁ paramo muniḥ ||</p>
<p><a class='ref sc' id='sc43' href='#sc43'>SC 43</a>te devasaṁghā muditā sarve harṣitamānasāḥ |<br>
puṣpameghasamānoghāḥ tāmakāsi vasundharāṁ ||</p>
<p><a class='ref sc' id='sc44' href='#sc44'>SC 44</a>svabhavaneṣu āgatvā pūjenti lokanāyakaṁ |<br>
pradakṣiṇaṁ bodhisatvaṁ śuddhāvāsā samāgatā ||</p>
<p><a class='ref sc' id='sc45' href='#sc45'>SC 45</a>mandāravehi puṣpehi divyehi manujehi ca |<br>
mahārahehi śreṣṭhehi bodhimaṇḍaṁ alaṁkare ||</p>
<p><a class='ref sc' id='sc46' href='#sc46'>SC 46</a>vṛkṣā tatomukhā sarve bodhimaṇḍe vane name |<br>
yena sa pravaro deśaḥ pūrvabuddhaniṣevitaḥ ||</p>
<p><a class='ref sc' id='sc47' href='#sc47'>SC 47</a>yāpi ca bodhimaṇḍasmiṁ devatā vṛkṣam āśritā |<br>
sā bodhisatvaṁ dṛṣṭvāna ghoṣesi ca amānuṣaṁ ||</p>
<p><a class='ref sc' id='sc48' href='#sc48'>SC 48</a>cailaṁ ca bhrāmaye divyaṁ candanaṁ ca pramuṁcasi |<br>
sā divyai ratnacūrṇaiś ca okiresi nararṣabhaṁ ||</p>
<p><a class='ref sc' id='sc49' href='#sc49'>SC 49</a>nānāvidhānāṁ gandhānāṁ divyānāṁ mānuṣāṇa ca |<br>
caturdiśāśritā vātā bodhimaṇḍe pravāyensu ca ||</p>
<p><a class='ref sc' id='sc50' href='#sc50'>SC 50</a>divyā ca tūryā vādyensu antarīkṣasmiṁ śobhanā |<br>
saṁgītiṁ vividhāṁ kurvan mañjughoṣāṁ manoramāṁ ||</p>
<p><a class='ref sc' id='sc51' href='#sc51'>SC 51</a>obhāsaḥ sumahā āsi bodhimaṇḍasya raśmibhiḥ |<br>
yena sarvo devaloko sphuṭo āsi tad anantaraṁ ||</p>
<p><a class='ref sc' id='sc52' href='#sc52'>SC 52</a><a class='ref sen' id='sen2.304' href='#sen2.304'>Sen 2.304</a> jihmavarṇā abhūd divyā vimānā ratanāmayā |<br>
jāmbūnadasuvarṇehi bodhisatvasya raśmibhiḥ ||</p>
<p><a class='ref sc' id='sc53' href='#sc53'>SC 53</a>mandāravehi puṣpehi okirenti nabhe sthitāḥ |<br>
devaputrasahasrāṇi bodhisatvaṁ maharddhikāḥ ||</p>
<p><a class='ref sc' id='sc54' href='#sc54'>SC 54</a>śruṇitvā atulaṁ ghoṣaṁ kālo nāgo maharṣiṇaḥ |<br>
harṣitaprītasaṁtuṣṭo nāgakanyāpuraskṛto ||</p>
<p><a class='ref sc' id='sc55' href='#sc55'>SC 55</a>krīḍāratisukhaṁ divyam ujjhitvā sarvam āgato |<br>
caturdiśaṁ viloketvā paśyate puruṣarṣabhaṁ ||</p>
<p><a class='ref sc' id='sc56' href='#sc56'>SC 56</a>vairocanaṁ vā gagaṇasmiṁ sarvaraśmisamāgataṁ |<br>
arcitvā muditatuṣṭo bodhisatvaṁ samālape ||</p>
<p><a class='ref sc' id='sc57' href='#sc57'>SC 57</a>yādṛśā lakṣaṇā pūrvabuddhāna puruṣottama |<br>
krakucchande konākamuni abhūccāpi narottame |<br>
kāśyape jine ca lakṣaṇā tathāgate puruṣottame ||</p>
<p><a class='ref sc' id='sc58' href='#sc58'>SC 58</a>samā jālāvanaddhā teṣāṁ caraṇā supratiṣṭhitā |<br>
lākṣārasaprasekavarṇā sahacakrā maharṣiṇāṁ |<br>
heṣṭā pādatalā jātā svastikair upaśobhitāḥ ||</p>
<p><a class='ref sc' id='sc59' href='#sc59'>SC 59</a>pādāṁgulīṣu sarvatra nandiyāvarta uddhatā |<br>
bhāsanti lokanāthānāṁ vrajatāṁ citramedinīṁ ||</p>
<p><a class='ref sc' id='sc60' href='#sc60'>SC 60</a>ucchṛṁkhalapādā te nātha īdṛśā yādṛśo tuvaṁ |<br>
na-ujjotanā gulphāyo aṁgulīyo sughaṭṭitā ||</p>
<p><a class='ref sc' id='sc61' href='#sc61'>SC 61</a><a class='ref sen' id='sen2.305' href='#sen2.305'>Sen 2.305</a> dīrghāṁgulī tāmranakhā jālehi utsadehi ca |<br>
caraṇā lokanāthānāṁ vrajatāṁ citramedinīṁ ||</p>
<p><a class='ref sc' id='sc62' href='#sc62'>SC 62</a>eṇījaṁghā ca te āsi śirigarbhopasannibhā |<br>
jānukā guptagulphā ca tathā lokahitā bhave ||</p>
<p><a class='ref sc' id='sc63' href='#sc63'>SC 63</a>gajahastasadṛśā bāhu āsi teṣāṁ maharṣiṇāṁ |<br>
siṁhapūrvārdhakāyā ca nyagrodhaparimaṇḍalā ||</p>
<p><a class='ref sc' id='sc64' href='#sc64'>SC 64</a>hātakaṁ yathā uttaptaṁ kāṁcanacchaviśobhanā |<br>
anonatena kāyena pāṇīhi jānukāṁ spṛśe ||</p>
<p><a class='ref sc' id='sc65' href='#sc65'>SC 65</a>mṛgarājño hi tathā teṣāṁ kaṭī vaṭṭā susañcitā |<br>
kośavastiguhyameḍhraṁ hayarājasya yādṛśaṁ ||</p>
<p><a class='ref sc' id='sc66' href='#sc66'>SC 66</a>odātam ācāraṁ teṣāṁ jānūni ca suniṣṭhitā |<br>
gambhīranābhā te āsi pūrvabuddhā maharṣiṇo ||</p>
<p><a class='ref sc' id='sc67' href='#sc67'>SC 67</a>rajokaṇena aspṛṣṭo kāyo teṣāṁ maharṣiṇā |<br>
ślakṣṇacchavī ca te nāthā īdṛśā yādṛśo bhavāṁ ||</p>
<p><a class='ref sc' id='sc68' href='#sc68'>SC 68</a>ekaikaromā te āsi ūrdhvāgraromarājino |<br>
nīlapradakṣiṇāvartā tathā lokahito bhavāṁ ||</p>
<p><a class='ref sc' id='sc69' href='#sc69'>SC 69</a>saṁvṛttaskandhā bhrūś caiṣāṁ yathā ṛṣabhasya tādṛśī |<br>
prahvarjugātrā te nāthā āsīsu ime utsadā ||</p>
<p><a class='ref sc' id='sc70' href='#sc70'>SC 70</a>phaṇikopamāṁsabāhā anupūrvam anuddhatā |<br>
nārāyaṇasaṁghaṭanā īdṛśā yādṛśo bhavāṁ ||</p>
<p><a class='ref sc' id='sc71' href='#sc71'>SC 71</a><a class='ref sen' id='sen2.306' href='#sen2.306'>Sen 2.306</a> tuṁganakhā tāmranakhāḥ kailāsaśikharopamāḥ |<br>
lakṣaṇair utsadaiś caiṣāṁ kāyam atīva śobhitaṁ ||</p>
<p><a class='ref sc' id='sc72' href='#sc72'>SC 72</a>grīvā kambusamā teṣāṁ anupūrvasamudgatā |<br>
siṁhahanū ca te nāthā tathā rasarasāgriṇaḥ ||</p>
<p><a class='ref sc' id='sc73' href='#sc73'>SC 73</a>catvāriṁśatsuvaṭṭā dantā teṣāṁ maharṣiṇām abhūt* |<br>
abhūnsu śukradaṁṣṭrā te īdṛśā yādṛśo bhavāṁ ||</p>
<p><a class='ref sc' id='sc74' href='#sc74'>SC 74</a>prabhūtatanujihvāya sarvaṁ chādensu svaṁ mukhaṁ |<br>
duve ca karṇāgrāṇi te nāsāṁ ca parimārjiṣuḥ ||</p>
<p><a class='ref sc' id='sc75' href='#sc75'>SC 75</a>aṣṭāṁgasaṁprapūrṇā ca vācā teṣāṁ maharṣiṇāṁ |<br>
sarvadarśiṇāṁ satyā ca ājñeyā sarvaprāṇināṁ ||</p>
<p><a class='ref sc' id='sc76' href='#sc76'>SC 76</a>brahmasvarā ca te āsi karaviṁkarutasvarā |<br>
dundubhisvaraghoṣā ca premaṇīyasvarā pi ca ||</p>
<p><a class='ref sc' id='sc77' href='#sc77'>SC 77</a>jaleruho va kanako daśaśataraśmi bhāsati |<br>
tathā bhāsensu nāthānāṁ mukhā ādityabandhunāṁ ||</p>
<p><a class='ref sc' id='sc78' href='#sc78'>SC 78</a>āyatā abhinīlā ca netrā teṣāṁ maharṣiṇāṁ |<br>
nāsā ca udgatā śobhe suvarṇayūpopamā yathā ||</p>
<p><a class='ref sc' id='sc79' href='#sc79'>SC 79</a>bhruvantareṇābhūtteṣāṁ varajātimaharṣiṇāṁ |<br>
ūrṇā hi prakāśavantī mṛdukā tūlasādṛśā ||</p>
<p><a class='ref sc' id='sc80' href='#sc80'>SC 80</a>mahānalaṁ cābhū mukhaṁ candro vā pūrṇamāsiye |<br>
<a class='ref sen' id='sen2.307' href='#sen2.307'>Sen 2.307</a> ratanāgnīva ca diśā sarvā tāya prabhāsiṣu ||</p>
<p><a class='ref sc' id='sc81' href='#sc81'>SC 81</a>nīlā ca mṛdukā keśā kācilindikasādṛśā |<br>
sarve pradakṣiṇāvartā tathā lokahito bhavāṁ ||</p>
<p><a class='ref sc' id='sc82' href='#sc82'>SC 82</a>uṣṇīṣaśīrṣā te nāthā īdṛśā yādṛśo bhavāṁ |<br>
anullokitamūrdhnāni surehi asurehi ca ||</p>
<p><a class='ref sc' id='sc83' href='#sc83'>SC 83</a>mahāprabhā hi te buddhā atigṛhṇanti raśmibhiḥ |<br>
keturājena candro va prabhāya atigṛhyate ||</p>
<p><a class='ref sc' id='sc84' href='#sc84'>SC 84</a>etāṁ ca anyā ca paśyitvā nimittā lakṣaṇāni ca |<br>
sarvāṇi bodhisatvasya idaṁ vacanam abravīt* ||</p>
<p><a class='ref sc' id='sc85' href='#sc85'>SC 85</a>yathā te devaputrā te pūjanārthāya utsṛtāḥ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc86' href='#sc86'>SC 86</a>ajitāṁ jālinīṁ tṛṣṇāṁ bhavanetrīṁ samāhitaḥ |<br>
prajñāśastraṁ gṛhītvāna cchetsyase mārabandhanaṁ ||</p>
<p><a class='ref sc' id='sc87' href='#sc87'>SC 87</a>adya tvaṁ sarvato śeṣaṁ kileśapariveṣṭitaṁ |<br>
vidhuniṣyasi rāgāgniṁ bodhiṁ prāpto narottama ||</p>
<p><a class='ref sc' id='sc88' href='#sc88'>SC 88</a>saṁghāṭīpaṭaṁ pātraṁ ca cīvarasya varṇatā tathā |<br>
yathā me dṛṣṭā nāthānāṁ tathā ca lokahitā tava ||</p>
<p><a class='ref sc' id='sc89' href='#sc89'>SC 89</a>sarve pradakṣiṇāvartā edṛśā bhonti pudgalā |<br>
yathā vrajasi siṁho va adya buddho bhaviṣyasi ||</p>
<p><a class='ref sc' id='sc90' href='#sc90'>SC 90</a>śailopamaṁ aprakampyaṁ samādhiṁ ca jinopamaṁ |<br>
<a class='ref sen' id='sen2.308' href='#sen2.308'>Sen 2.308</a> bodhimaṇḍe sthihitvāna dṛḍhavīryaḥ samārabhe ||</p>
<p><a class='ref sc' id='sc91' href='#sc91'>SC 91</a>sa tasya vacanaṁ śrutvā kālanāgasya bhāṣitaṁ |<br>
tuṣṭo udagrasumano bodhimūlam upāgame ||</p>
<p><a class='ref sc' id='sc92' href='#sc92'>SC 92</a>śrutvāna atulaṁ ghoṣaṁ kālanāgo mahābalo |<br>
bodhisatvasya vegena bhavanāto samudgato ||</p>
<p><a class='ref sc' id='sc93' href='#sc93'>SC 93</a>aṁjalīṁ pragṛhītvāna daśapūrṇāṁgulīn tathā |<br>
abhistave buddhavīraṁ bodhimaṇḍaṁ vrajantakaṁ ||</p>
<p><a class='ref sc' id='sc94' href='#sc94'>SC 94</a>yathā mṛdu ime vātā vāyiṣyanti sukhaṁ sadā |<br>
surabhimanojñagandhā nātyuṣṇā nātiśītalāḥ ||</p>
<p><a class='ref sc' id='sc95' href='#sc95'>SC 95</a>yathā ca kusumavṛṣṭiṁ pravarṣensu imaṁ devatā |<br>
sugata tava rahatvaṁ bheṣyati dvipadottama ||</p>
<p><a class='ref sc' id='sc96' href='#sc96'>SC 96</a>pradakṣiṇāvarto mārṣa tuṣṭo hṛṣṭo pramodito |<br>
prītimanā udagro ca sukhaṁmuñco pi niṣkrama ||</p>
<p><a class='ref sc' id='sc97' href='#sc97'>SC 97</a>yathāpi tūryasahasraṁ saṁpraghuṣṭaṁ upari nabhasmi sphuṭaṁ devatāhi |<br>
hṛṣṭapramuditacittavegajāto bhaviṣyasi buddho viśiṣṭo sarvaloke ||</p>
<p><a class='ref sc' id='sc98' href='#sc98'>SC 98</a>yathā ca prabhā na bhāyi anya kācid uparivimānā kṛtā ca jihmavarṇāḥ |<br>
yathā pracalate bhūmi ṣaḍvikāraṁ bhaviṣyasi adya atulyo dakṣiṇeyo ||</p>
<p><a class='ref sc' id='sc99' href='#sc99'>SC 99</a>yatha ca bhrāmayanty aṁbarāṇi bhīṣmaṁ māragaṇaṁ bhaṁjitva hṛṣṭacittā |<br>
chatradhvajapatākā ca dhārayanti bhaviṣyasi buddho na mahya asti kāṁkṣā ||</p>
<p><a class='ref sc' id='sc100' href='#sc100'>SC 100</a><a class='ref sen' id='sen2.309' href='#sen2.309'>Sen 2.309</a> yathā ca madhuraṁ dundubhī nadanti gaganatalaṁ sphuṭaṁ sarvam ambarehi |<br>
yathā ca kusumā varṣe devasaṁgho bhaviṣyasi loke sadevako svayaṁbhūḥ ||</p>
<p><a class='ref sc' id='sc101' href='#sc101'>SC 101</a>yathā ca kariya aṁjaliṁ nabhasmiṁ abhistave devasahasra hṛṣṭacittā |<br>
kanakaprabho viśiṣṭo dakṣiṇeyo bhaviṣyasi buddho narāṇa agnavādī ||</p>
</blockquote>
<p><a class='ref sc' id='sc102' href='#sc102'>SC 102</a>atha khalu bodhisatvo yena vṛkṣamūlaṁ tenopasaṁkramitvā tena khalu punaḥ samayena sarvāvanto bodhimaṇḍo osaktapaṭṭadāmakalāpo abhūṣi | ucchritadhvajapatāko chatrakoṭisamalaṁkṛto ratnasūtravicitrito dhūpitadhūpano ratanavṛkṣaparivṛto cīvarasaṁstṛtasaṁstṛto candanacūrṇa-adhyokīrṇo ratnoghavicitro || tena khalu punaḥ samayena anekāni devaśatasahasrāṇi upari antarīkṣe pratisthihitvā dhūpanaparigṛhītā bodhisatvaṁ namasyanti | chatradhvajapatākaparigṛhītā bodhisatvaṁ namasyanti | divyautpalapadumakumudapuṇḍarīkaparigṛhītā namasyanti bodhisatvaṁ | divyacandanacūrṇaparigṛhītā bodhisatvaṁ namasyanti | divyaratnacūrṇaparigṛhītā divyaratnapuṣpaparigṛhītā animiṣaṁ prekṣamāṇā bodhisatvaṁ namasyanti || tasya anyā devatā suvarṇamayaṁ bodhivṛkṣaṁ saṁjānanti | yathā svakāye adhimuktīye anye devā rūpyamayaṁ bodhivṛkṣaṁ saṁjānanti | anye devā vaiḍūryamayaṁ bodhivṛkṣaṁ saṁjānanti | anye devā sphaṭikamayaṁ bodhivṛkṣaṁ saṁjānanti | anye devā asmagarbhamayaṁ bodhivṛkṣaṁ saṁjānanti | anye devā saptaratnamayaṁ bodhivṛkṣaṁ saṁjānanti | anye devā śatasahasraratnamayaṁ bodhivṛkṣaṁ saṁjānanti | yathāpīdaṁ svakasvakāye adhimuktīye anye devā lohitacandanasya bodhivṛkṣaṁ saṁjānanti | anye devā agurucandanasya bodhivṛkṣaṁ saṁjānanti | anye devā <a class='ref sen' id='sen2.310' href='#sen2.310'>Sen 2.310</a> parasparasya vāñchitaratnamayaṁ bodhivṛkṣaṁ saṁjānanti | anye devā pītacandanasya bodhivṛkṣaṁ saṁjānanti | anye devā siṁhacandanasya bodhivṛkṣaṁ saṁjānanti | anye devā rasacandanasya bodhivṛkṣaṁ saṁjānanti || yathāpīdaṁ svakasvakāye adhimuktīye anye devā girisāracandanasya bodhivṛkṣaṁ saṁjānanti | anye devā divya-agurucandanasya bodhivṛkṣaṁ saṁjānanti | anye devā maṇiratnāmayaṁ bodhivṛkṣaṁ saṁjānanti | anye devā sarvaratnālaṁkṛtaṁ bodhivṛkṣaṁ saṁjānanti | anye devā maṇiratnavicitritaṁ bodhivṛkṣaṁ saṁjānanti | anye devā divyanīlavaiḍūryālaṁkṛtaṁ bodhivṛkṣaṁ saṁjānanti | anye devā musāragalvamaṇivicitritaṁ bodhivṛkṣaṁ saṁjānanti | anye devā asmagarbhamaṇiratanavicitritaṁ bodhivṛkṣaṁ saṁjānanti | anye devā hastigarbhamaṇiratanavicitritaṁ bodhivṛkṣaṁ saṁjānanti | anye devā <span class='gap'>+ + +</span> maṇiratanavicitraṁ bodhivṛkṣaṁ saṁjānanti | anye devāḥ suprabhāsamaṇiratanavicitritaṁ bodhivṛkṣaṁ saṁjānanti | anye devā amṛtāśmagarbhehi maṇiratanehi samalaṁkṛtaṁ bodhivṛkṣaṁ saṁjānanti | anye devā samantacandrehi samalaṁkṛtaṁ bodhivṛkṣaṁ saṁjānanti | anye devās sucandrehi samalaṁkṛtaṁ bodhivṛkṣaṁ saṁjānanti | anye devās sūryobhāsehi samalaṁkṛtaṁ bodhivṛkṣaṁ saṁjānanti | anye devāḥ sphaṭikavicitraṁ anye devāḥ sūryavikrāntehi samalaṁkṛtaṁ | anye devāś candrobhāsehi samalaṁkṛtaṁ | anye devā jyotiprabhāsehi samalaṁkṛtaṁ | anye devā vidyuprabhāsehi samalaṁkṛtaṁ | anye devāḥ samantālokehi maṇiratnehi samalaṁkṛtaṁ | anye devā muktāprabhehi maṇiratnehi samalaṁkṛtaṁ | anye devā apratihataprabhehi maṇiratanehi samalaṁkṛtaṁ bodhivṛkṣaṁ saṁjānanti | anye devā ratanasamucchrayasamalaṁkṛtaṁ | anye devāḥ sarvalokāgrabhūtehi maṇiratanehi samalaṁkṛtaṁ | anye devāḥ śakrābhilagnehi maṇiratanehi samalaṁkṛtaṁ | anye devā ratnapatrehi samalaṁkṛtaṁ | <a class='ref sen' id='sen2.311' href='#sen2.311'>Sen 2.311</a> anye devā uragagarbhamaṇiratanehi samalaṁkṛtaṁ | anye candanaprabhehi samalaṁkṛtaṁ | anye lohitākṣehi samalaṁkṛtaṁ | anye gajapatīhi maṇiratanehi samalaṁkṛtaṁ | anye maheśvaradattehi maṇiratanehi samalaṁkṛtaṁ | anye rasakehi samalaṁkṛtaṁ | anye gomedakehi maṇiratanehi samalaṁkṛtaṁ | anye devā śaśehi maṇiratanehi samalaṁkṛtaṁ bodhivṛkṣaṁ saṁjānanti | anye lālāṭikehi maṇiratanehi samalaṁkṛtaṁ | anye śirigarbhehi maṇiratanehi anye tālikehi maṇīhi etehi ca anyehi ca divyehi maṇiratanehi samalaṁkṛtaṁ bodhivṛkṣaṁ saṁjānanti ||</p>
<p><a class='ref sc' id='sc103' href='#sc103'>SC 103</a>yeṣāṁ devānāṁ tatonidānaṁ kuśalamūlo paripacciṣyati anuttarāye samyaksaṁbuddhāye te yathākuśalamūlehi bodhivṛkṣaṁ saṁjānensuḥ | nīlamuktāhārehi lohitamuktāhārehi śvetamuktāhārehi kaṇṭhaniṣkehi suvarṇasūtrehi kuṇḍalehi mudrikāhi parihārakehi valayakehi nūpurehi veṣṭanakehi mudrāhastakehi āvāpakehi ratanadāmakehi paṭṭadāmakehi puṣpadāmakehi suvarṇakeyūrehi ratnahārehi rucakahārehi mandāravadāmehi haṁsadāmehi siṁhalatāhi vajirākārehi svastikehi etehi cānyehi ca divyehi ābharaṇehi samalaṁkṛtaṁ bodhivṛkṣaṁ saṁjānensuḥ || yeṣāṁ bodhivṛkṣaṁ paśyitvā kuśalamūlāni jāyanti te devāḥ svalaṁkṛtaṁ bodhivṛkṣaṁ saṁjānanti | anye etehi cānyehi ca yathāparikīrtitehi alaṁkārehi bodhivṛkṣaṁ samalaṁkṛtaṁ saṁjānanti || tatra kecid devā yojanaṁ uccatvena bodhivṛkṣaṁ saṁjānanti | anye devāḥ paṁcayojanam uccatvena || anye daśayojanam uccatvena ||</p>
<p><a class='ref sc' id='sc104' href='#sc104'>SC 104</a><a class='ref sen' id='sen2.312' href='#sen2.312'>Sen 2.312</a> anye viṁśayojanam uccatvena | anye triṁśayojanam uccatvena | anye catvāriṁśayojanam uccatvena | anye devā paṁcāśadyojanam uccatvena bodhivṛkṣaṁ saṁjānanti | anye yojanaśatam uccatvena bodhivṛkṣaṁ saṁjānanti | yathāsvakasvakena jñānena bodhivṛkṣam uccatvena saṁjānanti || santi devā yojanasahasram uccatvena bodhivṛkṣaṁ saṁjānanti | santi devā dīrghāyuṣkā purimajinakṛtādhikārā yojanaśatasahasram uccatvena bodhivṛkṣaṁ saṁjānanti | santi devaputrā abhisaṁjātakuśalamūlaniryātā yāvad bhavāgram uccatvena bodhivṛkṣaṁ saṁjānanti || tatra kecid devā sarvaratananiryūhaṁ siṁhāsanaṁ bodhivṛkṣamūle addaśensuḥ | divyaṁ bahuyojanam uccatvena divyaduṣyasaṁstṛtaṁ ratanajālasaṁchannaṁ kiṅkinījālasamalaṁkṛtaṁ | anye devā yojanaśatasahasram uccatvena siṁhāsanam addaśensuḥ | anye devā yojanasahasram uccatvena siṁhāsanam addaśensuḥ | anye devā aḍḍhatiyayojanaśatāni uccatvena siṁhāsanam addaśensuḥ | anye devā dve yojanaśatāni uccatvena siṁhāsanam addaśensuḥ | anye devā yojanaśatam uccatvena siṁhāsanam addaśensuḥ | anye devā paṁcāśadyojanāni uccatvena siṁhāsanam addaśensuḥ | anye devā catvāriṁśayojanāni uccatvena siṁhāsanam addaśensuḥ | anye devā triṁśadyojanāni uccatvena siṁhāsanam addaśensuḥ | anye devā viṁśadyojanāni uccatvena siṁhāsanam addaśensuḥ | anye devā daśayojanāni uccatvena siṁhāsanam addaśensuḥ | anye devā caturyojanāni uccatvena siṁhāsanam addaśensuḥ | anye devā triyojanam uccatvena siṁhāsanam addaśensuḥ | anye devā dviyojanāni <a class='ref sen' id='sen2.313' href='#sen2.313'>Sen 2.313</a> uccatvena siṁhāsanam addaśensuḥ | anye devā yojanam uccatvena siṁhāsanam addaśensuḥ | anye devā trikrośam uccatvena siṁhāsanam addaśensuḥ | anye devā dvikrośam uccatvena siṁhāsanam addaśensuḥ | anye devā krośam uccatvena siṁhāsanam addaśensuḥ | anye devā saptatālam uccatvena siṁhāsanam addaśensuḥ | anye devā ṣaṭṭālam uccatvenānye devā paṁcatālaṁ anye devā catutālaṁ anye devā tritālaṁ anye devā dvitālaṁ anye devā tālamātraṁ bodhivṛkṣasya mūle siṁhāsanam addaśensuḥ | anye devā saptapauruṣeyam uccatvena siṁhāsanam addaśensuḥ | anye devā ṣaṭpauruṣeyam uccatvena siṁhāsanam addaśensuḥ | anye paṁcapauruṣeyaṁ anye catupauruṣeyaṁ anye tripauruṣeyaṁ anye dvipauruṣeyaṁ | anye devā puruṣamātram uccatvena bodhivṛkṣasya mūle siṁhāsanam addaśensuḥ || tatra ye lūkhādhimuktikā satvā te tṛṇasaṁstare niṣaṇṇaṁ bodhisatvam addaśensuḥ | tṛṇasaṁstare niṣīditvā bodhisatvo anuttarāṁ samyaksaṁbodhim abhisaṁboddhiṣyatīti ||</p>
<p><a class='ref sc' id='sc105' href='#sc105'>SC 105</a>atha khalu puna bodhisatvaḥ sadevamānuṣāsurasya lokasya purato yena bodhivṛkṣamūlaṁ tenopasaṁkramitvā bodhivṛkṣaṁ triṣkṛtyo pradakṣīkrtvā purimakā tathāgatā samanusmaranto niṣīdi paryaṁkam ābhuṁjitvā ṛjuṁ kāyaṁ praṇidhāya pratimukhāṁ smṛtiṁ pratisthāpayitvā || tatra cevaṁ bodhivṛkṣamūle niṣaṇṇasya bodhisatvasya mukhamaṇḍalaṁ bhāsati tapati virocate | sayyathāpi nāma mahāsāhasralokadhātuvistṛtaṁ sūryamaṇḍalaṁ vā | yasya tejena sarvāvantā trisāhasramahāsāhasrā lokadhātu jihmavarṇā asyāt* || sayyathāpi <a class='ref sen' id='sen2.314' href='#sen2.314'>Sen 2.314</a> nāma jāmbūnadasya bimbasya purato vidagdhasthūṇā kālā masinibhā na tapati na virocati na ca bhavati prabhāsvarā evam eva bodhisatvena trisāhasramahāsāhasrā lokadhātuḥ tejena abhibhūtā abhūṣi || tatra ye devaputrā yāva akaniṣṭhāto upari bodhisatvaṁ niṣaṇṇaṁ addaśensuḥ tatra bhūmyā devā samānaṁ bodhisatvaṁ addaśensuḥ || tathā antarīkṣe yāvac cāturmāhārājikā devā trāyastriṁśā yāmā tuṣitā nirmāṇarati parinirmitavaśavarti mārabhavanātaḥ siṁhāsanagataṁ bodhisatvaṁ saṁjānanti || evaṁ brahmā devā brahmakāyikā devā brahmapurohitā devā mahābrahmā devā ābhā devā ābhāsvarā devā śubhā devā parīttaśubhā devā apramāṇaśubhā devā śubhakṛtsnā devā bṛhatphalā devā avṛhā devā atapā devā sudarśanā devā akaniṣṭhā devā siṁhāsanagataṁ bodhisatvaṁ saṁjānensuḥ || ye ca trisāhasramahāsāhasrāye lokadhātūye kuśalamūlasamanvāgatā satvā paryantasthāyinaḥ te sarve siṁhāsanagataṁ bodhisatvaṁ saṁjānensuḥ || ye avaruptakuśalamūlā satvā purimajinakṛtādhikārā kāmadhātuparyāpannāḥ te māraṁ na paśyanti na saṁjānanti bodhisatvasya pūjāṁ karontā bodhisatvaṁ namasyamānāḥ bodhisatvānubhāvena ||</p>
<p><a class='ref sc' id='sc106' href='#sc106'>SC 106</a>atha khalu māraḥ pāpīyāṁ svakaṁ balaṁ dhyāmabalaṁ saṁjānati sarvāvatīṁ ca trisāhasramahāsāhasrāṁ lokadhātuṁ abhinatāṁ yena bodhisatvo | mahāsatvaś ca imaṁ pratisaṁśikṣati | na tāvad ahaṁ anuttarāṁ samyaksaṁbodhim abhisaṁbuddhiṣyāmi yāvan na māraṁ pāpīmaṁ sārdhaṁ balakāyena sannaddham āgataṁ parājiṣyāmi mā satvānām evaṁ bhaveyā anāścaryam etaṁ yaṁ bodhiprāptena māro nigṛhītaḥ svakaṁ ca sthāmaṁ ṛddhiprātihāryeṇa bodhisatvaḥ sadevakasya <a class='ref sen' id='sen2.315' href='#sen2.315'>Sen 2.315</a> lokasya purato upadarśitukāmaḥ evaṁ dṛḍhasthāmavegaṛddhiprāpto bodhisatva iti ca mama ca anuśikṣitvā anuttarāye samyaksaṁbodhiye cittam utpādayiṣyanti || atha khalu māro pāpīmāṁ duḥkhī durmano śokaśalyaviddhaḥ pratirājasaṁjñāṁ bodhisatve upasthāpetvā caturaṁginīṁ mārasenāṁ udyojayitvā bahuyojanaśatāṁ haritvā yena bodhivṛkṣamūlaṁ tenopasaṁkrami bodhisatvaṁ paśyiṣyāmo ti || so na prabhavati bodhisatvaṁ draṣṭuṁ cakṣuvibhramam anuprāptaḥ saced bodhisatvo mukhavāṭam osireyā yena sthāmena bodhisatvo samanvāgato abhūṣi | saced ayaṁ trisāhasramahāsāhasro lokadhātur vajramayo mahāparvataḥ abhaviṣyat tāṁ lokadhātuṁ bodhisatvaḥ paramāṇurajasadṛśīṁ vidhūnitvā asaṁkhyeyā lokadhātuyo abhyutkṣipeyā na ca eko pi paramāṇurajo dvitīyena paramāṇurajena sārdhaṁ samaye || bodhisatvo ca tato mārapariṣāye bahūṁ satvāṁ kuśalamūlān adrākṣīt* ye imaṁ bodhisatvasya evaṁrūpaṁ ṛddhiprātihāryaṁ dṛṣṭvā anuttarāye samyaksaṁbodhāya cittam utpādayiṣyantīti || etam arthapadaṁ bodhisatvo saṁpaśyamāno āgameti na tāva ajinitvā māraṁ sabalavāhanaṁ anuttarāṁ samyaksaṁbodhim abhisaṁbuddhiṣyāmīti || atha khalu bhagavāṁ tāye velāye imāṁ gāthām adhyabhāṣe ||</p>
<blockquote class='gatha'>
<p><a class='ref sc' id='sc107' href='#sc107'>SC 107</a>yathā svayaṁbhū sthito bodhimūle<br>
śākyāna rājā suviśuddhasatvo |<br>
suvarṇabimbaṁ yatha darśanīyo<br>
jāmbūnadaṁ apagatasarvakleśo ||</p>
<p><a class='ref sc' id='sc108' href='#sc108'>SC 108</a>obhāsajātā diśatā abhūṣi<br>
māraś ca trasto abhu kṛcchraprāpto |<br>
<a class='ref sen' id='sen2.316' href='#sen2.316'>Sen 2.316</a> kiṁ taṁ hi nāma mahyaṁ bheṣyatīti<br>
ratiṁ na vindāmi vimāna asmiṁ ||</p>
<p><a class='ref sc' id='sc109' href='#sc109'>SC 109</a>vimāna sarvā abhu vyomavarṇā<br>
prāsādaśreṣṭhā varacandanasya |<br>
suvarṇasūtrā sphaṭikapravāḍā<br>
mā khu cyaviṣyaṁ ito adya sthānāt* ||</p>
<p><a class='ref sc' id='sc110' href='#sc110'>SC 110</a>sphuṭā gavākṣā rucirārdhacandrā<br>
musāragalvakavacitā ca garbhā |<br>
vairocanasya jagato viśiṣṭā<br>
ābhā abhū bhaviṣyati kiṁ tu adya ||</p>
<p><a class='ref sc' id='sc111' href='#sc111'>SC 111</a>śīrṣato mahyaṁ makuṭo pralupto<br>
śubhā ca ābhā vigatā mamādya |<br>
saṁgīti mahyaṁ sthitā apsarāṇāṁ<br>
mā khu cyaviṣyaṁ ito adya sthānāt* ||</p>
<p><a class='ref sc' id='sc112' href='#sc112'>SC 112</a>jāmbūnadena yatha kāṁcanena<br>
vyome vimānā kṛtajihmavarṇā |<br>
ime ye divyā ime ye vimānā<br>
jihmā abhū upagate bodhisatve ||</p>
<p><a class='ref sc' id='sc113' href='#sc113'>SC 113</a>so cādṛśāsi bhagavantaṁ svayaṁbhuṁ<br>
niṣaṇṇaṁ siṁhaṁ yatha duṣpradharṣaṁ |<br>
<a class='ref sen' id='sen2.317' href='#sen2.317'>Sen 2.317</a> viśuddhasāraṁ jagasattvasāraṁ<br>
jāmbūnadasya yatha yūpo bhāse ||</p>
<p><a class='ref sc' id='sc114' href='#sc114'>SC 114</a>devā diva pratiṣṭhitā muktihārā<br>
suvarṇakambūrucirā manojñā |<br>
suvarṇasūtrāṁ grahiya prahṛṣṭā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc115' href='#sc115'>SC 115</a>suvastikāś ca śubhā ardhacandrā<br>
siṁhīlatāhi sphuṭā bodhivṛkṣe |<br>
vidyuprabhāṁ ca ratanāṁ grahetvā<br>
alaṁkaronti muditadevaputrā ||</p>
<p><a class='ref sc' id='sc116' href='#sc116'>SC 116</a>candraprabhāṁ ca ratanāṁ grahetvā<br>
sūryakāntā ca ratanāṁ gṛhetvā |<br>
vairocanāṁ maṇiratnāṁ grahetvā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc117' href='#sc117'>SC 117</a>muktāprabhā ca ratanāṁ grahetvā<br>
obhāsayantāṁ śubhadarśanīyāṁ |<br>
prāmodyajātā muditahṛṣṭacittāḥ<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc118' href='#sc118'>SC 118</a>samantacandrā maṇiratanāṁ grahetvā<br>
ratanāvaliṁ suruciradarśanīyāṁ |<br>
<a class='ref sen' id='sen2.318' href='#sen2.318'>Sen 2.318</a> gomedakāṁ maṇiratanāṁ grahetvā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc119' href='#sc119'>SC 119</a>anye grahetvā śubhalohitākṣāṁ<br>
śirigarbhaśuddhāṁ ratanāṁ grahetvā |<br>
<span class='gap'>+ + + + + + + + + + + + + + + + + +</span><br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc120' href='#sc120'>SC 120</a>raktāṅgiyo ca rucakāṁ grahetvā<br>
maheśvarāṁ suruciravarṇavantā |<br>
karketanāṁ ca ratanāṁ grahetvā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc121' href='#sc121'>SC 121</a>nīlāṁ ca muktāṁ tatha śvetamuktā<br>
raktāṁ ca muktāṁ śubhavarṇanīyāṁ |<br>
harṣaṁ janetvāna ca vegajātā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc122' href='#sc122'>SC 122</a>jyotikāṁ ca maṇiratanāṁ grahetvā<br>
ye candrasūryāṁ abhibhavanti tejasā |<br>
viśeṣaprāptā maṇiratanāṁ grahetvā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc123' href='#sc123'>SC 123</a>nāgāmaṇīṁ ca śubhavarṇanīyāṁ<br>
guhyā viśuddhākṣiyo modamānā |<br>
nabhe sthihitvā tada ṛddhimanto<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc124' href='#sc124'>SC 124</a>brahmā sahasrā upagatā bodhimaṇḍaṁ<br>
<a class='ref sen' id='sen2.319' href='#sen2.319'>Sen 2.319</a> śakraś ca devā adhipati guhyakānāṁ |<br>
yehi dṛṣṭā purimakalokanāthā<br>
te devatā ca praṇatā svayaṁbhuṁ ||</p>
<p><a class='ref sc' id='sc125' href='#sc125'>SC 125</a>ābhāsvarā upagatā devaputrā<br>
śubhā ca devaputra śubhakṛtsnā |<br>
<span class='gap'>+ + +</span> rūpā ca bṛhatphalā ca<br>
atapā sudarśanā ca akaniṣṭhā<br>
alaṁkaronti bhagavato bodhivṛkṣaṁ ||</p>
<p><a class='ref sc' id='sc126' href='#sc126'>SC 126</a>saṁchanno sarvo abhu bodhivṛkṣo<br>
rasmīṁ sahasrāṁ kire aprameyāṁ |<br>
divyair maṇībhiḥ pratapati buddhakṣetraṁ<br>
sarvāṁ sahāṁ abhibhave lokadhātuṁ ||</p>
<p><a class='ref sc' id='sc127' href='#sc127'>SC 127</a>tasyaivaṁ cittam ahu pramattabandhuno<br>
mā heva me cyāvaye āsanāto |<br>
eṣaiva rājā bhave devatānāṁ<br>
na cāsya asti samo sarvaloke ||</p>
<p><a class='ref sc' id='sc128' href='#sc128'>SC 128</a>athāpi buddho bhave dharmasvāmī<br>
sūnyā vimānā bhave devatānāṁ |<br>
deśeta mārgaṁ śivaśāntikṣemaṁ<br>
na bhūya mahyaṁ bhave īśvaratvaṁ ||</p>
<p><a class='ref sc' id='sc129' href='#sc129'>SC 129</a>utsadaprāptaṁ bhave buddhakṣetraṁ<br>
mārāṇa koṭī saṁyojayanto |<br>
<a class='ref sen' id='sen2.320' href='#sen2.320'>Sen 2.320</a> sannaddhavarmā kavacitavarmā<br>
saṁgrāmakāle bhavathāpramattā ||</p>
<p><a class='ref sc' id='sc130' href='#sc130'>SC 130</a>udyojayitvāna sa mārasenāṁ<br>
upasaṁkramitvā varapādapendraṁ |<br>
adrākṣīt kṛṣṇo tatha bodhisatvaṁ<br>
sūryā sahasraṁ yatha antarīkṣe ||</p>
<p><a class='ref sc' id='sc131' href='#sc131'>SC 131</a>tasyaiva cittaṁ abhu vepamānaṁ<br>
eṣo na śakyo maye dharṣaṇāye |<br>
loke bhipretaṁ ratanaṁ grahetvā<br>
rājyānapekṣaṁ janayitva chandaṁ ||</p>
<p><a class='ref sc' id='sc132' href='#sc132'>SC 132</a>divyaṁ ca cūrṇaṁ varacandanasya<br>
jāmbūnadasya ratanāmayaṁ ca |<br>
divyāṁ ca gṛhya varasāragandhāṁ<br>
so bodhisatvam okire vegajāto ||</p>
<p><a class='ref sc' id='sc133' href='#sc133'>SC 133</a>ekāṁśaṁ kṛtvā vasanaṁ kṛtāṁjali<br>
pradakṣiṇaṁ nidahya jānu bhūmyāṁ |<br>
saṁharṣito ’nimeṣaṁ prekṣamāṇaḥ<br>
so bodhisatvaṁ stave tasmiṁ kāle ||</p>
<p><a class='ref sc' id='sc134' href='#sc134'>SC 134</a>rūpena tvaṁ asadṛśo puṇyavanto<br>
varṇena tuhyaṁ sadṛśo na prāpto |<br>
<a class='ref sen' id='sen2.321' href='#sen2.321'>Sen 2.321</a> susaṁprajāno marupūjanīyo<br>
lokaikavīro sthito vṛkṣamūle ||</p>
<p><a class='ref sc' id='sc135' href='#sc135'>SC 135</a>na tubhya asti sadṛśo kutottaro<br>
devo va nāgo manujo va loke |<br>
sarvāṁ abhibhosi diśatāṁ śirīye<br>
ghanābhramukto gagaṇe va candro ||</p>
<p><a class='ref sc' id='sc136' href='#sc136'>SC 136</a>tavā hi te pūjaniyā bhuṁjāhi<br>
sapta ratnāni pravarottamāni |<br>
cakraṁ pravartehi mahiṁ āvasāhi<br>
cāturdvīpo ratnā paribhavāhi ||</p>
<p><a class='ref sc' id='sc137' href='#sc137'>SC 137</a>tuvaṁ ca prāptā diśa prekṣamāṇo<br>
adīnacitto ca anantatejo |<br>
devasahasrānabhibhohi ābhā<br>
vidagdhasthūṇāṁ yatha suvarṇabimbaṁ ||</p>
<p><a class='ref sc' id='sc138' href='#sc138'>SC 138</a>dvātriṁśatīhi sphuṭo lakṣaṇehi<br>
viroce kāyaṁ tava satvasāra |<br>
sobhāsi rājye sthito apramatto<br>
praśāsi satvāṁ pitaro va putrāṁ ||</p>
<p><a class='ref sc' id='sc139' href='#sc139'>SC 139</a>catvāri dvīpāṁ vasi īśvaratve<br>
na ca karesi iha anuśāstiṁ |<br>
tvaṁ ṛddhiprāpto vicaresi loke<br>
śiṣyo te bheṣyaṁ yatha ekaputro ||</p>
<p><a class='ref sc' id='sc140' href='#sc140'>SC 140</a>istrīsahasraiḥ saha krīḍamāno<br>
<br>
<a class='ref sen' id='sen2.322' href='#sen2.322'>Sen 2.322</a> marūṇa rājā va śiriddhiprāpto |<br>
dāsyāmi tubhyaṁ ratanāni sapta<br>
bhavāhi rājā vidu cakravartī ||</p>
<p><a class='ref sc' id='sc141' href='#sc141'>SC 141</a>bhaviṣyate putrasahasraṁ tubhyaṁ<br>
śūrāṇa vīrāṇa mahābalānāṁ |<br>
varāṁga[rūpāna] parasainyapramardakānāṁ<br>
sasāgarāntaṁ jaye lokam etaṁ ||</p>
<p><a class='ref sc' id='sc142' href='#sc142'>SC 142</a>imā ca paśya bahu mārakanyā<br>
puṣpā grahetvā varacandanasya |<br>
prāgantarīkṣe śucivasananivastā<br>
gīte kalāsu paramārthaprāptā ||</p>
<p><a class='ref sc' id='sc143' href='#sc143'>SC 143</a>vīṇāṁ gṛhetvā paṇavāṁ mṛdaṁgāṁ<br>
śaṁkhā ca veṇuṁ ca sughoṣakāṁ ca |<br>
saṁbhārikāṁ nakulakakiṁphalāṁ ca<br>
upagīyamānā tada vṛkṣamūle ||</p>
<p><a class='ref sc' id='sc144' href='#sc144'>SC 144</a>anye sthihitvā gagaṇe ḍiyantā<br>
cūrṇāṁ kṣipanti varacandanasya |<br>
jāmbūnadasya ratanāmayaṁ ca<br>
kṣipanti cūrṇaṁ tava bhonti sarve ||</p>
<p><a class='ref sc' id='sc145' href='#sc145'>SC 145</a>hāhābherīśaṁkhapaṇavanināde<br>
prāsādaśreṣṭhe rama tvaṁ kumāra |<br>
puṣpaṁ ca gandhaṁ ca vilepanaṁ ca<br>
<br>
<a class='ref sen' id='sen2.323' href='#sen2.323'>Sen 2.323</a> bhuṁjāhi tatra paricārako haṁ ||</p>
<p><a class='ref sc' id='sc146' href='#sc146'>SC 146</a>cakraṁ ca nāgo hayavaro maṁjukeśo<br>
vaiḍūryamaṇiratanaṁ viśiṣṭaṁ |<br>
strī ca śreṣṭhā dhanadharo khaḍgahasto<br>
pariṇāyako ratnā bhavanti sapta ||</p>
<p><a class='ref sc' id='sc147' href='#sc147'>SC 147</a>tavādhipatye nivasaṁ kumāra<br>
śuśrūṣanto mṛdu bhāṣamāṇaṁ |<br>
śrutvāna te vākya sukhī bhaviṣyaṁ<br>
mṛṣā ca bhāṣe na va evarūpaḥ ||</p>
<p><a class='ref sc' id='sc148' href='#sc148'>SC 148</a>satye sthihitvā labhaye surūpaṁ<br>
kāyaṁ viśiṣṭaṁ sphuṭaṁ lakṣaṇehi |<br>
vyaṁjanehi tatha anuvyaṁjanehi<br>
prabhāsamāno sphuṭa lakṣaṇehi ||</p>
<p><a class='ref sc' id='sc149' href='#sc149'>SC 149</a>so maṁjughoṣo rutavalgubhāṣī<br>
ullokayitvā diśatā samantā |<br>
aṣṭāṁgupetāṁ (ninādaye) vācāṁ<br>
śṛṇohi yakṣa girāṁ bhāṣato me ||</p>
<p><a class='ref sc' id='sc150' href='#sc150'>SC 150</a>rājā bhaviṣyaṁ ahaṁ sarvaloke<br>
buddhitva bodhiṁ vaśiśāntikṣemāṁ |<br>
putrā ca bhūtā mama apramattā<br>
kāhinti śrutvā mama ānuśāstiṁ ||</p>
<p><a class='ref sc' id='sc151' href='#sc151'>SC 151</a>mamāpi sapta ratanā viśiṣṭā<br>
<br>
<a class='ref sen' id='sen2.324' href='#sen2.324'>Sen 2.324</a> bheṣyanti buddhitva me agrabodhiṁ |<br>
bodhyaṁga sapta purimajinapraśastān*<br>
tāṁ va labhitva bhavati apramatto ||</p>
<p><a class='ref sc' id='sc152' href='#sc152'>SC 152</a>catvāro anyām ahaṁ ṛddhipādāṁ<br>
dhyānapramāṇaṁ tatha mārgaśreṣṭhaṁ |<br>
buddhitva satyāni samantajñāni<br>
abhiprāpto diśatāṁ vijeṣyaṁ ||</p>
<p><a class='ref sc' id='sc153' href='#sc153'>SC 153</a>jugupsanīyāḥ sukhahīnāḥ hi kāmā<br>
na atra vijño labhe ānisaṁsaṁ |<br>
eṣo hi mārgo narake tiricche<br>
yamasya loke bahupretaloke ||</p>
<p><a class='ref sc' id='sc154' href='#sc154'>SC 154</a>adharmakāmā rata maithunasmiṁ<br>
tamāndhakāre praṇatā samantā |<br>
vihīnanetrā cyutaśukladharmā<br>
te kāmasevī nara evarūpāḥ ||</p>
<p><a class='ref sc' id='sc155' href='#sc155'>SC 155</a>durgandhapūtiṁ aśuciṁ anāryaṁ<br>
na tatra jātu ratā śuddhasatvāḥ |<br>
bālo naye tatra viśeṣasaṁjñāṁ<br>
na paṇḍito jānayi tatra cchandaṁ ||</p>
<p><a class='ref sc' id='sc156' href='#sc156'>SC 156</a>samṛddhe pakve yatha śālikṣetre<br>
vidyutpateyā aśanivaracakraṁ |<br>
<br>
<a class='ref sen' id='sen2.325' href='#sen2.325'>Sen 2.325</a> tathaiva śuklā paramārthadharmā<br>
kāmanidānaṁ aphalā bhavanti ||</p>
<p><a class='ref sc' id='sc157' href='#sc157'>SC 157</a>pṛthagjanā tu ratā hīnasevī<br>
jātyandhabhūtā abudhā rajyanti |<br>
rajyanti te abudhacetasena<br>
na kāmatṛṣṇāṁ jane bodhisatvo ||</p>
<p><a class='ref sc' id='sc158' href='#sc158'>SC 158</a>saṁvartanīye yatha buddhakṣetre<br>
hutāsane prajvalite nabhasmiṁ |<br>
ramaṇīya ābhā maṣiṁ chārikāṁ vā<br>
tathaiva kāmāṁ vicikitsu [śukla]dharmā ||</p>
<p><a class='ref sc' id='sc159' href='#sc159'>SC 159</a>visṛṣṭa vadhyo yatha pārthivena<br>
labheya mokṣaṁ śriyaṁ svastibhāvaṁ |<br>
na hīnakāmāṁ pratisevamāno<br>
labheya arthaṁ tu jinānujñātaṁ ||</p>
<p><a class='ref sc' id='sc160' href='#sc160'>SC 160</a>uccāro śuṣko yatha dahyamāno<br>
jugupsanīyo paramadurgandho |<br>
na rājaputro tahiṁ bhavati udagro<br>
tathaiva kāmā garhita paṇḍitehi ||</p>
<p><a class='ref sc' id='sc161' href='#sc161'>SC 161</a>grīṣmāṇa māse yatha paścimasmiṁ<br>
lavaṇodakaṁ janaye tṛṣāṁ narāṇāṁ |<br>
tathaiva kāmāṁ duḥkha [prati]sevamāno<br>
<br>
<a class='ref sen' id='sen2.326' href='#sen2.326'>Sen 2.326</a> ajñānaprāpto janayati jālatṛṣṇāṁ ||</p>
<p><a class='ref sc' id='sc162' href='#sc162'>SC 162</a>yaṁ tehi pūyaṁ yakṛdvṛkkaphuṣphasehi<br>
gūthaṁ ca anyaṁ anugatam ātmabhāve |<br>
prasyandamānaṁ vahimukhehi kāye<br>
na atra vijño jane saumanasyaṁ ||</p>
<p><a class='ref sc' id='sc163' href='#sc163'>SC 163</a>siṁhāṇalālā yatha śleṣmapūraṁ<br>
kapho tha pittaṁ anugataṁ mastarogaṁ |<br>
sadā śravanto aśuci jigupsitaṁ ca<br>
na atra vijño jane saumanasyaṁ ||</p>
<p><a class='ref sc' id='sc164' href='#sc164'>SC 164</a>kāmanidānaṁ prapatiṣu durgatīṣu<br>
uccāvacaṁ duḥkhaṁ narā devayanti |<br>
mudgā ca māṣā yatha kumbhaprāptā<br>
tathaiva khinnā narakeṣu satvā ||</p>
<p><a class='ref sc' id='sc165' href='#sc165'>SC 165</a>asīhi cchinnā bahuvidham ātmabhāvā<br>
śaktiśarehi puna pi saṁprabhinnā |<br>
bālā karonti trividhaṁ aniṣṭaṁ<br>
na atra jātu abhiratu bodhisatvo ||</p>
<p><a class='ref sc' id='sc166' href='#sc166'>SC 166</a>rūpehi vūlho bhavati sammohajātaḥ<br>
yo kāmatṛṣṇāṁ jane alpabuddhiḥ |<br>
svayaṁ va sevi duḥkhakararogamūlaṁ<br>
yathā <span class='var' title='śmaśāne'>smasāne</span> kuṇapaṁ śṛgālaḥ ||</p>
<p><a class='ref sc' id='sc167' href='#sc167'>SC 167</a><a class='ref sen' id='sen2.327' href='#sen2.327'>Sen 2.327</a> mā kṛṣṇabandhu mama mohanārthaṁ<br>
kāmāṁ praśaṁsa garhitā paṇḍitehi |<br>
aṁgārakarṣūṁ yatha saṁprapūrāṁ<br>
tathaiva kāmāṁ tyaje bodhisatvo ||</p>
<p><a class='ref sc' id='sc168' href='#sc168'>SC 168</a>na kāmasevī hi imaṁ pradeśaṁ<br>
dvijābhikīrṇaṁ sphuṭa pādapehi |<br>
na cāpi evaṁ sphuṭa lakṣaṇehi<br>
sevitva kāmāṁ labhe ātmabhāvaṁ ||</p>
<p><a class='ref sc' id='sc169' href='#sc169'>SC 169</a>rakṣitva śīlaṁ aśavalabrahmacaryaṁ<br>
sevitva buddhāṁ hatarajā niṣkileśā |<br>
bhāvetva kṣāntiṁ bahukalpakoṭī<br>
viśiṣṭo bhoti (sphuṭa) ātmabhāvo ||</p>
<p><a class='ref sc' id='sc170' href='#sc170'>SC 170</a>acchidraśilo purimabhave abhūṣi<br>
kṣāntī-upeto sada apramatto |<br>
śodhetva mārgaṁ vividhaṁ anantaṁ<br>
so adya lapsyaṁ vara-agrabodhiṁ ||</p>
<p><a class='ref sc' id='sc171' href='#sc171'>SC 171</a>bhagavato sārthavāho hitakaro apramatto<br>
purato sthitva avaca sa kṛṣṇabandhu |<br>
śṛṇohi tāta mama girāṁ bhāṣyamāṇāṁ<br>
mā atra doṣaṁ prajane aprasādaṁ ||</p>
<p><a class='ref sc' id='sc172' href='#sc172'>SC 172</a>yad eṣa jāto asadṛśa puṇyavanto<br>
kampe saśailā vasumati ṣaḍvikāraṁ |<br>
<br>
<a class='ref sen' id='sen2.328' href='#sen2.328'>Sen 2.328</a> obhāsitā daśa diśatā abhūṣi<br>
divyā ca vādyā aghaṭṭitā saṁpravādyi ||</p>
<p><a class='ref sc' id='sc173' href='#sc173'>SC 173</a>divyāṁ chatrāṁ dhāraye devaputrāḥ<br>
dhvajapatākaiḥ sphuṭo buddhakṣetro |<br>
cailā bhramensu marugaṇā devasaṁghā<br>
apramādaṁ janayi adīnasatvā ||</p>
<p><a class='ref sc' id='sc174' href='#sc174'>SC 174</a>eṣo cakṣur bhaviṣyati sarvaloke<br>
ālokabhūtas timiraṁ nihatvā |<br>
eṣo ndhakāraṁ vidhame duḥkhitānāṁ<br>
mā aprasādaṁ janehi bālabuddhe ||</p>
<p><a class='ref sc' id='sc175' href='#sc175'>SC 175</a>eṣo hi lenaṁ bhaviṣyati sarvaloke<br>
trāṇaṁ ca dvīpaṁ śaraṇaṁ parāyaṇaṁ |<br>
akaritvā naramaru ca prasādaṁ<br>
ghoraṁ vrajanti nirayaṁ avīciṁ ||</p>
<p><a class='ref sc' id='sc176' href='#sc176'>SC 176</a>eṣo hi loke asadṛśo dakṣiṇeyo<br>
eṣo hi loke satataṁ hitānukampī |<br>
etaṁ saktṛtvā naranārisaṁghā<br>
cyutā sukhī bhave iha sarvaloke ||</p>
<p><a class='ref sc' id='sc177' href='#sc177'>SC 177</a>yo atra mānaṁ jane na prasādaṁ<br>
puṇyopapete dhutaraje śākyasiṁhe |<br>
na tasya jātu bhave svastibhāvo<br>
cyutaś ca kṣipraṁ vraje durgatīṣu ||</p>
<p><a class='ref sc' id='sc178' href='#sc178'>SC 178</a><a class='ref sen' id='sen2.329' href='#sen2.329'>Sen 2.329</a> eṣo himāṁ acalacamūṁ prabhetti<br>
abhyutkṣipitvāna te sāgarāto |<br>
kṣetrāṇa koṭīnayutā kṣipeya<br>
sthāmena loke samo nāsti sainyaṁ ||</p>
<p><a class='ref sc' id='sc179' href='#sc179'>SC 179</a>eṣo samudraṁ jaladharaṁ vāripūrṇaṁ<br>
asuraniketaṁ udadhiṁ samantatejaṁ |<br>
śoṣeya sarvaṁ dṛḍhavrato apramatto<br>
eṣo hi sarvam abhibhave mārasainyaṁ ||</p>
<p><a class='ref sc' id='sc180' href='#sc180'>SC 180</a>brahmaṁ ca śakraṁ abhibhave guhyakāṁ ca<br>
nāgāsurā ca manujā mahoragā |<br>
vidagdhasthūṇāṁ yatha suvarṇabimbaṁ<br>
pīḍe nārāyaṇaṁ jina ghanaśarīro ||</p>
<p><a class='ref sc' id='sc181' href='#sc181'>SC 181</a>eṣo grahetvā girivaraṁ cakravāḍaṁ<br>
pāṇitalena samarajaṁ kareya |<br>
na eṣa śakyo upagato bodhimūle<br>
cāletuṁ vīro dṛḍhavrato apramatto ||</p>
<p><a class='ref sc' id='sc182' href='#sc182'>SC 182</a>candraṁ pateyā nabhato medinīye<br>
iyaṁ ca bhūmī sthihi nabhe ātmanena |<br>
pratisrotaṁ sarvā nadīyo vahensuḥ<br>
na caiva śakyo dṛḍhavrato cālanāya ||</p>
<p><a class='ref sc' id='sc183' href='#sc183'>SC 183</a><a class='ref sen' id='sen2.330' href='#sen2.330'>Sen 2.330</a> yathā gajendraḥ subalavāṁ ṣaṣṭihāyanaḥ<br>
ṣaḍḍantanāgo samucchritakāyo |<br>
pādena bhinde avimano āmabhāṇḍaṁ<br>
tathaiva sarvāṁ kariṣyati mārasainyāṁ ||</p>
<p><a class='ref sc' id='sc184' href='#sc184'>SC 184</a>māro hy avāca sa duḥkhito sārthavāhaṁ<br>
trasesi kiṁ mā yatha bālabuddhi |<br>
sannaddha senā kavacitavarmitā ca<br>
kariṣyimasya dṛḍhavratasyāntarāyaṁ ||</p>
<p><a class='ref sc' id='sc185' href='#sc185'>SC 185</a>varṣā sahasrā mayā yo poṣito hi<br>
uccatīha ayaṁ mama jyeṣṭhaputro |<br>
sau gautamasya abhūr iha anuyātro<br>
avasādayiṣyanto samārasainyaṁ ||</p>
<p><a class='ref sc' id='sc186' href='#sc186'>SC 186</a>udumbarasya yatha puṣpa jātaṁ<br>
varṇopapetaṁ suruciraṁ maṁjugandhaṁ |<br>
tathaite buddhā hatarajā niḥkileśā<br>
kalpāna koṭīnayutehi bhonti ||</p>
<p><a class='ref sc' id='sc187' href='#sc187'>SC 187</a>aśraddadhantaṁ pitaraṁ vipannaśīlaṁ<br>
grāheya śuddhāṁ karuṇāṁ janetvā |<br>
putrāṇa evaṁ prakṛti tasya bhoti<br>
anukampako smi na ahaṁ amitro ||</p>
<p><a class='ref sc' id='sc188' href='#sc188'>SC 188</a>sumerumūrdhnā yadi naro āruhitvā<br>
<br>
<a class='ref sen' id='sen2.331' href='#sen2.331'>Sen 2.331</a> ātmānaṁ muṁceya mahītalasmiṁ |<br>
labheya saukhyaṁ śarīre patitvā<br>
na bodhisatve ahitāni kṛtvā ||</p>
<p><a class='ref sc' id='sc189' href='#sc189'>SC 189</a>aṁgārakarṣū paramā prapūrā<br>
tatra patitvā naro bālabuddhiḥ |<br>
labheya saukhyaṁ śarīre patitvā<br>
na bodhisatve ahitāni kṛtvā ||</p>
<p><a class='ref sc' id='sc190' href='#sc190'>SC 190</a>asiṁ gṛhītvā sulikhitaṁ tailadhautaṁ<br>
mukhe karitvā svake ohareya |<br>
labheya saukhyaṁ siya tato svastibhāvo<br>
na bodhisatve paruṣāṇi kṛtvā ||</p>
<p><a class='ref sc' id='sc191' href='#sc191'>SC 191</a>kṣurehi mārgaṁ yatha ākramanto<br>
varṣasahasraṁ atha varṣakoṭi |<br>
labheya saukhyaṁ siya tato svastibhāvo<br>
na bodhisatve paruṣāṇi kṛtvā ||</p>
<p><a class='ref sc' id='sc192' href='#sc192'>SC 192</a>vilīnalohaṁ pibanto alpabuddhiḥ<br>
labheya saukhyaṁ udare sudīpte |<br>
saṁchinna antre yakṛdvṛkkaphuṣphase ca<br>
na bodhisatve paruṣāṇi kṛtvā ||</p>
<p><a class='ref sc' id='sc193' href='#sc193'>SC 193</a>ayoguḍāṁ pi gilanto jvalantāṁ<br>
labheya saukhyaṁ udare pradīpte |<br>
saṁchinne yakṛvṛkkaphuṣphase ca<br>
<br>
<a class='ref sen' id='sen2.332' href='#sen2.332'>Sen 2.332</a> na bodhisatve paruṣāṇi kṛtvā ||</p>
<p><a class='ref sc' id='sc194' href='#sc194'>SC 194</a>śailo mahanto yatha cakravāḍo<br>
kṣipto nabhāto patito nrasya mūrdhne |<br>
janeya saukhyaṁ siya tato svastibhāvo<br>
na bodhisatve paruṣāṇi phṛtvā ||</p>
<p><a class='ref sc' id='sc195' href='#sc195'>SC 195</a>aṁgārakarṣū iṣu-asitomarā ca<br>
kṣiptā nabhāto patitā ātmabhāve |<br>
janeya saukhyaṁ siya tato svastibhāvo<br>
na bodhisatve paruṣāṇi kṛtvā ||</p>
<p><a class='ref sc' id='sc196' href='#sc196'>SC 196</a>śakyaṁ sahasrā ayaṁ lokadhātuḥ<br>
kalpāna koṭī dharituṁ kareṇa |<br>
cittāṁ ca jñātuṁ vividhā narāṇāṁ<br>
na saṁstarāto municālanāye ||</p>
<p><a class='ref sc' id='sc197' href='#sc197'>SC 197</a>śakyaṁ samudre janadhare vāripūrṇe<br>
madhyodake jvālitum agniskandhaṁ |<br>
sumerumātro prabhaṁkaro dhūmaketuḥ<br>
na saṁstarāto municālanāye ||</p>
<p><a class='ref sc' id='sc198' href='#sc198'>SC 198</a>śīlenupeto asadṛśo kṣāntiye ca<br>
tape vrate ca purā pāraprāptaḥ |<br>
sa keśarir vā mṛgapati jātavego<br>
nādaṁ nadanto jino mārasainye ||</p>
<p><a class='ref sc' id='sc199' href='#sc199'>SC 199</a><a class='ref sen' id='sen2.333' href='#sen2.333'>Sen 2.333</a> yathā mahante prapatito pīha kūpe<br>
jātyandhasatvo yatha spandamāno |<br>
akṣī saṁprāpto diśam aprajāno<br>
tathā tava bheṣyati māra sainyaṁ ||</p>
<p><a class='ref sc' id='sc200' href='#sc200'>SC 200</a>paśyāhi tvaṁ tāta te devaputrāṁ<br>
rūpeṇupetā kṛtapuṇyakarmāṁ |<br>
cūrṇāṁ gṛhetvā varacandanasya<br>
udagracittā abhikire bodhisatvaṁ ||</p>
<p><a class='ref sc' id='sc201' href='#sc201'>SC 201</a>sarvā sahasrā sphuṭa devatāhi<br>
vimāna sarvāṁ vijahiya āgatāhi |<br>
nabhe sthihitvā avakiri puṣpacūrṇaiḥ<br>
bodhisatvaṁ pramuditā okiranti ||</p>
<p><a class='ref sc' id='sc202' href='#sc202'>SC 202</a>mā pāpacittaṁ janaya viśālabuddhe<br>
durāsadā hi mahāsārthavāhā |<br>
durgatiṣu prapatiṣu pāṁsukūle<br>
apeya tāto duḥkhī kṛcchraprāptaḥ ||</p>
<p><a class='ref sc' id='sc203' href='#sc203'>SC 203</a>ye atra premnaṁ janayiṣu gauravaṁ ca<br>
ye satva etaṁ śaraṇaṁ upenti |<br>
apāyabhūmī vijahiya nacireṇa<br>
sarve spṛśanti ajaraṁ aśokaṁ ||</p>
<p><a class='ref sc' id='sc204' href='#sc204'>SC 204</a>janīsuto pitaṁ avaca viśālabuddhi<br>
vicitrāṁ puṣpāṁ gṛhiya manojñāṁ |<br>
abhyokiritva jagasatvasāraṁ<br>
<br>
<a class='ref sen' id='sen2.334' href='#sen2.334'>Sen 2.334</a> sarvānte senāṁ kareya bhasma ||</p>
<p><a class='ref sc' id='sc205' href='#sc205'>SC 205</a>nidhānaṁ labdhvā yatha andhasatvā<br>
apaśyamāne na bhaveya doṣo |<br>
tathā va labdhvā mahādakṣiṇeyaṁ<br>
pramādabandhu janayasi aprasādaṁ ||</p>
<p><a class='ref sc' id='sc206' href='#sc206'>SC 206</a>hiraṇyadhāraṁ yatha akṣamātraṁ<br>
pravarṣamāṇo gṛhe bālabuddhiḥ |<br>
utkrośamāno vrajeya cyaviṣyaṁ<br>
tathaiva tāto na sahaṁ maharṣiṁ ||</p>
<p><a class='ref sc' id='sc207' href='#sc207'>SC 207</a>vimānaṁ labdhvā yatha candanasya<br>
manojñagandhaṁ śubhadarśanīyaṁ |<br>
tato niṣkramitvā prapate iha kūpe<br>
tathaiva tāto asahaṁ maharṣiṁ ||</p>
<p><a class='ref sc' id='sc208' href='#sc208'>SC 208</a>maṇivimāne rucire prabhāsvare<br>
siṁhāsanāto yatha utthihitvā |<br>
aṁgārakarṣūṁ prapate niṣkramitvā<br>
tathaiva tāto asahaṁ maharṣiṁ ||</p>
<p><a class='ref sc' id='sc209' href='#sc209'>SC 209</a>prāsādaṁ labdhvā yatha kāṁcanasya<br>
jāmbūnadasya śubhadarśanīyaṁ |<br>
tato vrajitvā prapato arṇavasmiṁ<br>
tathaiva tāto asahaṁ maharṣiṁ ||</p>
<p><a class='ref sc' id='sc210' href='#sc210'>SC 210</a>suvarṇaniṣkāṁ yatha ośiritvā<br>
<br>
<a class='ref sen' id='sen2.335' href='#sen2.335'>Sen 2.335</a> grīvāya tāmraṁ dharayeya loke |<br>
tathaiva labdhvā muniṁ dakṣiṇeyaṁ<br>
pramādabandhu janayasi aprasādaṁ ||</p>
<p><a class='ref sc' id='sc211' href='#sc211'>SC 211</a>amṛtasya pātraṁ yatha ośiritvā<br>
viṣasya pātraṁ pibed bālabuddhiḥ |<br>
tathaiva labdhvāb mahadakṣiṇeyaṁ<br>
pramādaprāpto janayasi aprasādaṁ ||</p>
<p><a class='ref sc' id='sc212' href='#sc212'>SC 212</a>yathā labhitvā śubhanīlanetrā<br>
utpāṭayeya (svayaṁ) bālabuddhiḥ |<br>
tathaiva labdhvā muniṁ dakṣiṇeyaṁ<br>
pramādabandhu janayasi aprasādaṁ ||</p>
<p><a class='ref sc' id='sc213' href='#sc213'>SC 213</a>aho smṛtiṁ hi apacinohi māra<br>
divyaṁ grahetvā varamuktihāraṁ |<br>
obhāsayantaṁ diśatā prabhāya<br>
mā aprasādaṁ janayāhi tāta ||</p>
<p><a class='ref sc' id='sc214' href='#sc214'>SC 214</a>yathā ca eṣo iha lokadhātuṁ<br>
obhāsi sarvāṁ śubharūpadhārī |<br>
bhinditva meruṁ mahacakravāḍaṁ<br>
samudramadhye yatha śailarājā ||</p>
<p><a class='ref sc' id='sc215' href='#sc215'>SC 215</a>yathā ca eṣo sthito vṛkṣamūle<br>
sumerumūrdhne abhibhavi devaputrā |<br>
nātra pradeśe sthito kāmasevī<br>
mā aprasādaṁ jane kṛṣṇabandhu ||</p>
<p><a class='ref sc' id='sc216' href='#sc216'>SC 216</a>na asti satvo tribhavasmi tāta<br>
<br>
<a class='ref sen' id='sen2.336' href='#sen2.336'>Sen 2.336</a> yo evarūpo bhave puṇyavanto |<br>
adṛśyamāno yatha rasmirājo<br>
tathā niṣaṇṇo muni bodhimūle ||</p>
<p><a class='ref sc' id='sc217' href='#sc217'>SC 217</a>yathā niṣaṇṇo jino krakucchando<br>
prabhāsamāno diśa vṛkṣamūle |<br>
tathāsya kāyo sphuṭo lakṣaṇehi<br>
mā atra tāta jane aprasādaṁ ||</p>
<p><a class='ref sc' id='sc218' href='#sc218'>SC 218</a>konākanāmo yatha lokanātho<br>
viśuddhacakṣus timirasya ghātī |<br>
prabhāsamāno diśatāṁ śirīye<br>
so pi niṣaṇṇo iha vṛkṣamūle ||</p>
<p><a class='ref sc' id='sc219' href='#sc219'>SC 219</a>yasyaiva nāmaṁ abhu kāśyapo ti<br>
samantavakṣur varadakṣiṇīyo |<br>
so pi niṣaṇṇo iha vṛkṣamūle<br>
budhyasi vīro vara-agrabodhiṁ ||</p>
<p><a class='ref sc' id='sc220' href='#sc220'>SC 220</a>ye bhadrakalpe abhu lokanāthāḥ<br>
saṁbodhiprāptā muni devadevā |<br>
pūrve niṣaṇṇā iha vṛkṣamūle<br>
budhyansu vīrā śiva-agrabodhiṁ ||</p>
<p><a class='ref sc' id='sc221' href='#sc221'>SC 221</a>[buddha]sahasracatvāri jinā hi pūrvaṁ<br>
iha niṣaṇṇa drumavarapādapendre |<br>
anāgatā hitakara lokanāthā<br>
prāpsyanti te pi vara-agrabodhiṁ ||</p>
<p><a class='ref sc' id='sc222' href='#sc222'>SC 222</a><a class='ref sen' id='sen2.337' href='#sen2.337'>Sen 2.337</a> bhāṣitva gāthām imam evarūpāṁ<br>
mahāsmṛtīti varanāmadheyo |<br>
muktihāraṁ kṣipe gautamasya<br>
udagracitto varavegajāto ||</p>
<p><a class='ref sc' id='sc223' href='#sc223'>SC 223</a>vidyupratiṣṭho paro māraputro<br>
divyaṁ grahetvā śubhakalpaduṣyaṁ |<br>
so bodhisatvaṁ muni prekṣamāṇo<br>
udagracitto stave bodhimaṇḍe ||</p>
<p><a class='ref sc' id='sc224' href='#sc224'>SC 224</a>manojñaghoṣaṁ rutaṁ satvasāro<br>
<span class='gap'>+ + + + + + + + + + + + + + + + + +</span> |<br>
na kaścid asti samo sarvaloke<br>
tathāsi pūrvacarito maharṣi ||</p>
<p><a class='ref sc' id='sc225' href='#sc225'>SC 225</a>tyāgyāsi pūrve caraṁ kalpanantāṁ<br>
tyaktā viśiṣṭā tava rājadhānī |<br>
hastigaṇā aśva bahu puṇyayānaṁ<br>
tena prabhāsi diśa satvasāra ||</p>
<p><a class='ref sc' id='sc226' href='#sc226'>SC 226</a>tyajitva bhāryā tatha cātmamāṁsaṁ<br>
putrā ca dhītā nayanātmamāṁsaṁ |<br>
tyajitva pūrvaṁ priya-uttamāṁgaṁ<br>
tena prabhāsi diśatāṁ samantā ||</p>
<p><a class='ref sc' id='sc227' href='#sc227'>SC 227</a>tyajitva divyā ratanāni śuddhā<br>
nānā vimānā sphuṭaratnacittā |<br>
nakṣatra-ābhā nabhe vidyutābhā<br>
<br>
<a class='ref sen' id='sen2.338' href='#sen2.338'>Sen 2.338</a> sarvo vibhāsi purato janasya ||</p>
<p><a class='ref sc' id='sc228' href='#sc228'>SC 228</a>bhāṣitva gāthām ima evarūpāṁ<br>
vidyupratiṣṭho paro māraputro |<br>
vastrāṇa koṭīnayutāṁ sahasrāṁ<br>
kṣipe narendre varavegajāto ||</p>
<p><a class='ref sc' id='sc229' href='#sc229'>SC 229</a>kalyāṇamitrā pi taṁ dhārayensuḥ<br>
mā aprasādaṁ janaye bahubuddheḥ |<br>
na śakya eṣo vimalaprabho mahātmā<br>
cāletuṁ bhūyo munim āsanāto ||</p>
<p><a class='ref sc' id='sc230' href='#sc230'>SC 230</a>asaddadhāno vacanaṁ durbuddhiḥ<br>
īrṣyāṁ ca krodhaṁ jane kṛṣṇabandhu |<br>
so duṣṭacitto abudho ca jāto<br>
bhūyasya mātraṁ jane aprasādaṁ ||</p>
<p><a class='ref sc' id='sc231' href='#sc231'>SC 231</a>mārāṇa koṭīśata sannahitvā<br>
sannahya māro bahumārasainyaṁ |<br>
bodhāya vighnaṁ tada kartukāmo<br>
sa pāpacittaṁ jane hīnabuddhiḥ ||</p>
<p><a class='ref sc' id='sc232' href='#sc232'>SC 232</a>yakṣāṇa koṭīnayutā sahasrā<br>
nāgāsurā manujamahoragā ca |<br>
gandharvaputrā balasthāmaprāptā<br>
upasaṁkramensuḥ yato pādapendraṁ ||</p>
<p><a class='ref sc' id='sc233' href='#sc233'>SC 233</a>śilāṁ grahetvā mahaghorarūpāṁ<br>
<br>
<a class='ref sen' id='sen2.339' href='#sen2.339'>Sen 2.339</a> sannaddhavarmī atighoraprekṣī |<br>
vidyūn kṣipesi asaniṁ pravarṣe<br>
upasaṁkramanto varapādapendraṁ ||</p>
<p><a class='ref sc' id='sc234' href='#sc234'>SC 234</a>śaktiṁ grahetvā iṣutomarāṁ ca<br>
asiṁ grahetvā kṣuratīkṣṇadhārāṁ |<br>
mālāvilambī kilikilāyamānā<br>
upakramensuḥ siṁhapādapendraṁ ||</p>
<p><a class='ref sc' id='sc235' href='#sc235'>SC 235</a>siṁhāś ca vyāghrā turagā gajāś ca<br>
uṣṭrā gavā gardabhāś cānyarūpā |<br>
āśīviṣapragṛhītaśirāṁsi<br>
upasaṁkramensuḥ yato bodhisatvo ||</p>
<p><a class='ref sc' id='sc236' href='#sc236'>SC 236</a>anye grahetvā mahadagniskandhāṁ<br>
pradīptaśīrṣā vikṛtasvabhāvā |<br>
kṣurapracārī ca vibhagnanāsā<br>
mārasya sainyā sthita bodhimūle ||</p>
<p><a class='ref sc' id='sc237' href='#sc237'>SC 237</a>rathasahasrāṇi ca bodhimaṇḍe<br>
dhvajapatākā ca sanandighoṣā |<br>
jālāvicitrā śubhavāditā hi<br>
dhvajāgramūrdhe ca sanandighoṣā ||</p>
<p><a class='ref sc' id='sc238' href='#sc238'>SC 238</a>samanta triṁśa sphuṭa yojanāni<br>
[yakṣasahasrehi mahabhairavehi |]<br>
caturdiśaṁ copari ca nabhāto<br>
<br>
<a class='ref sen' id='sen2.340' href='#sen2.340'>Sen 2.340</a> te yakṣasaṁghā paramasughorarūpā ||</p>
<p><a class='ref sc' id='sc239' href='#sc239'>SC 239</a>asiṁ grahetvā niśitāṁ sutīkṣṇāṁ<br>
yugapramāṇopagato kṛṣṇabandhu |<br>
so bodhisatvaṁ avaca praduṣṭacitto<br>
utthāhi śīghraṁ ato āsanāto ||</p>
<p><a class='ref sc' id='sc240' href='#sc240'>SC 240</a>samantāt triṁśa sphuṭa yojanāni<br>
yakṣasahasrehi mahabhairavehi |<br>
na śakyaṁ bhikṣu pravrajituṁ kahiṁcit*<br>
tavādya cchetsyaṁ yatha veṇukhaṇḍaṁ ||</p>
<p><a class='ref sc' id='sc241' href='#sc241'>SC 241</a>tato pramuṁce girāṁ bodhisatvo<br>
aṣṭāṁgupetāṁ madhurāṁ sughoṣāṁ |<br>
sarve te satvā siyu mārabhūtā<br>
na ca samarthā mama romam iṁjituṁ ||</p>
<p><a class='ref sc' id='sc242' href='#sc242'>SC 242</a>eko si bhikṣu sthito vṛkṣamūle<br>
senā ca nāsti tavaivarūpā |<br>
kasya balena na siyā samarthaṁ<br>
taṁ mārasainyaṁ tava romam iṁjituṁ ||</p>
<p><a class='ref sc' id='sc243' href='#sc243'>SC 243</a>dāne ca śīle ca kṣāntiye ca<br>
vīrye dhyāne bahukalpakoṭyo |<br>
prajñāye śreṣṭhāya bhave aprameye<br>
na mahyam asti samo sarvaloke ||</p>
<p><a class='ref sc' id='sc244' href='#sc244'>SC 244</a>maitryāvihārī karuṇāvihārī<br>
<br>
<a class='ref sen' id='sen2.341' href='#sen2.341'>Sen 2.341</a> satvāna arthe carito bodhicaryāṁ |<br>
buddhitva bodhiṁ labhe buddhajñānaṁ<br>
satvāṁ pramokṣyāmy ahaṁ kṛṣṇabandhu ||</p>
<p><a class='ref sc' id='sc245' href='#sc245'>SC 245</a>acchidraśīlo purime bhavesu<br>
kalpāna koṭīnayutā anantā |<br>
samāhito vajrasamo abhedyo<br>
so adya prāpsyaṁ vara-agrabodhiṁ ||</p>
<p><a class='ref sc' id='sc246' href='#sc246'>SC 246</a>yāvanti senā tava kṛṣṇabandhu<br>
sarve bhavensu vasi īśvaratve |<br>
te cakravāḍasama āyudhehi<br>
na ca samarthā mama romam iṁjituṁ ||</p>
<p><a class='ref sc' id='sc247' href='#sc247'>SC 247</a>śūnyā nimittā praṇidhī vibhāvitā<br>
na satvasaṁjñā <span class='gap'>+ + + + + +</span> |<br>
na mārasaṁjñā na vihiṁsasaṁjñā<br>
evaṁ sthitasya abalo si pāpa ||</p>
<p><a class='ref sc' id='sc248' href='#sc248'>SC 248</a>na rūpasaṁjñā na pi śabdasaṁjñā<br>
nāpi rasasaṁjñā na ca gandhasaṁjñā |<br>
na praṣṭavyasaṁjñā <span class='gap'>+ + + + + +</span><br>
evaṁ sthitasya asamartho si māra ||</p>
<p><a class='ref sc' id='sc249' href='#sc249'>SC 249</a>na skandhasaṁjñā na me dhātusaṁjñā<br>
adhyātmasaṁjñā ca vibhāvitā me |<br>
yathāntarīkṣaṁ hi abhāvabhūtaṁ<br>
evaṁsvabhāvā hi ca sarvadharmāḥ ||</p>
<p><a class='ref sc' id='sc250' href='#sc250'>SC 250</a><a class='ref sen' id='sen2.342' href='#sen2.342'>Sen 2.342</a> jālehi citreṇa hi dakṣiṇena<br>
parāhane vasumatiṁ bodhisatvo |<br>
sā ṣaḍvikāraṁ calitā lokadhātu<br>
śabdaṁ ca āsī tada bhīṣmarūpaṁ ||</p>
<p><a class='ref sc' id='sc251' href='#sc251'>SC 251</a>kaṁsasya pātrīṁ yatha maṁjughoṣāṁ<br>
parāhaneya puruṣo grahetvā |<br>
evaṁ tathaiva raṇe lokadhātu<br>
yadā hane vasumatiṁ bodhisatvo ||</p>
<p><a class='ref sc' id='sc252' href='#sc252'>SC 252</a>trastā abhūṣi tada mārasenā<br>
bhītā palāye ca bahuyojanāni |<br>
caturdiśaṁ naiva ca prekṣamāṇā<br>
paśyanti buddhaṁ yatha rasmirājaṁ ||</p>
<p><a class='ref sc' id='sc253' href='#sc253'>SC 253</a>anye rathehi pate medinīyaṁ<br>
garjanta meghā yatha antarīkṣe |<br>
yatha hastināgā ca mahārṇavasmiṁ<br>
tathaiva sarvā hata mārasainyāḥ ||</p>
<p><a class='ref sc' id='sc254' href='#sc254'>SC 254</a>divyāṁ ca puṣpāṁ prakirensu devā<br>
cūrṇaṁ pravarṣensu ca candanasya |<br>
mandāravā okire bodhisatvaṁ<br>
samantā triṁśa sphuṭa yojanāni ||</p>
<p><a class='ref sc' id='sc255' href='#sc255'>SC 255</a>devasahasrā nabhe ambarāṇi<br>
bhrāmensu anye kṣipaṁ muktihāraṁ |<br>
<br>
<a class='ref sen' id='sen2.343' href='#sen2.343'>Sen 2.343</a> gāthābhi gītehi apare stavensuḥ<br>
pradhyāye tūṣṇīṁ duḥkhi kṛṣṇabandhuḥ ||</p>
<p><a class='ref sc' id='sc256' href='#sc256'>SC 256</a>saptāhapūraṁ duḥkhi mārasainyaṁ<br>
drumasya mūle abhu kṛcchraprāptaṁ |<br>
jātyandhabhūtaṁ diśam aprajānaṁ<br>
buddhaś ca śobhe yatha rasmirājo ||</p>
<p><a class='ref sc' id='sc257' href='#sc257'>SC 257</a>parasparaṁ rathaśata bhajyamānā<br>
paśyitu hatāṁ mahiṁ prakampamānāṁ |<br>
te nirmiṇitvā vikṛtātmabhāvāṁ<br>
upasaṁkramensuḥ varapādapendraṁ |<br>
na te purāṇāṁ pratilabhensu rūpāṁ<br>
sarve abhūnsuḥ bhayabhītarūpā ||</p>
<p><a class='ref sc' id='sc258' href='#sc258'>SC 258</a>yathaiva tale yo vihago nibaddho<br>
tathā kṛṣṇabandhuḥ dharaṇītalasmiṁ |<br>
saptāhapūraṁ sabalo sasainyo<br>
samohajāto na prabhoti gantuṁ ||</p>
<p><a class='ref sc' id='sc259' href='#sc259'>SC 259</a>rūpadhāto upagatā devaputrāḥ<br>
sarve samagrā pramuditavegajātā |<br>
akṣapramāṇāṁ avakire cūrṇadhārāṁ<br>
divyāṁ viśiṣṭāṁ varacandanasya ||</p>
<p><a class='ref sc' id='sc260' href='#sc260'>SC 260</a>dhvajāna koṭīnayutā sahasrā<br>
ucchrāpayensuḥ nabhe devaputrāḥ |<br>
<br>
<a class='ref sen' id='sen2.344' href='#sen2.344'>Sen 2.344</a> patākapaṭṭaiḥ sphuṭa buddhakṣetraṁ<br>
yadā hane vasumatiṁ bodhisatvo ||</p>
<p><a class='ref sc' id='sc261' href='#sc261'>SC 261</a>divyā ca vādyā prapadyi antarīkṣe<br>
saṁgīti divyā abhu devatānāṁ |<br>
puṣpāṁ pravarṣe nabhi devaputrā<br>
yadā hane vasumatiṁ bodhisatvo ||</p>
<p><a class='ref sc' id='sc262' href='#sc262'>SC 262</a>yāvanti vṛkṣā abhu medinīye<br>
sarve abhū kusumānantagandhāḥ |<br>
śūnyā nimittā praṇidhi vibhāvitā<br>
evaṁsvabhāvaṁ vadate sa śabdaṁ ||</p>
<p><a class='ref sc' id='sc263' href='#sc263'>SC 263</a>divye vimāne sthite megham ūrdhve<br>
nāge vimāne tatha sāgarasmiṁ |<br>
manojñaghoṣā asurapureṣu śabdāḥ<br>
yadā hane vasumatiṁ bodhisatvo ||</p>
<p><a class='ref sc' id='sc264' href='#sc264'>SC 264</a>yaṁ kālaṁ rasmiṁ avasṛjati bodhisatvaḥ<br>
pāṇitalāto kuśalacitrāto |<br>
tadā sthapetva narakāntiricchāṁ<br>
yamasya lokā prapati sarvaloke ||</p>
<p><a class='ref sc' id='sc265' href='#sc265'>SC 265</a>vihvalajātāṁ vasumatiṁ addaśensuḥ<br>
mārāṇa koṭi prapatati medinīye |<br>
saṁbodhiprāptaṁ munim addaśensuḥ<br>
candrasahasraṁ yatha antarīkṣe ||</p>
<p><a class='ref sc' id='sc266' href='#sc266'>SC 266</a><a class='ref sen' id='sen2.345' href='#sen2.345'>Sen 2.345</a> parasparasya tada utthahitvā<br>
bhūyasyā mātrayā tata medinīyaṁ |<br>
nabhāto kṣiptā yatha citrapaṭṭā<br>
tathaiva sā tada abhu mārasenā ||</p>
<p><a class='ref sc' id='sc267' href='#sc267'>SC 267</a>asantrasanto varabodhisatvo<br>
vigatabhayo atuliyo puṇyakṣetro |<br>
pūrvañ caritvā varadharmaśreṣṭhaṁ<br>
prabhāsi loke yatha rasmirājaḥ ||</p>
<p><a class='ref sc' id='sc268' href='#sc268'>SC 268</a>idaṁ ca duḥkhaṁ ayaṁ ca samudayaḥ<br>
tathā nirodho atha mārgaśreṣṭho |<br>
imasmiṁ sante prādurbhoti<br>
imasmiṁ naṣṭe idam astam eti ||</p>
<p><a class='ref sc' id='sc269' href='#sc269'>SC 269</a>avidyā hetu bhavasaṁskṛtasya<br>
taṁ pratyayaṁ bhavati jānanāya |<br>
vijñānahetu bhave nāmarūpaṁ<br>
pratyayaṁ ca taṁ bhavati ṣaḍindriyasya ||</p>
<p><a class='ref sc' id='sc270' href='#sc270'>SC 270</a>ṣaḍindriyaṁ bhavati tatha sparśajātaṁ<br>
sparśo ca hetu bhave vedanānāṁ |<br>
saṁvedayanto jāyati tṛṣṇālu<br>
tṛṣṇāpratyayaṁ bhavati upādānaṁ ||</p>
<p><a class='ref sc' id='sc271' href='#sc271'>SC 271</a>upādānahetuṁ bhavaṁ saṁsmaranti<br>
jātījarāmaraṇaṁ tathaiva vyādhiḥ |<br>
<br>
<a class='ref sen' id='sen2.346' href='#sen2.346'>Sen 2.346</a> śokā ca bhonti paridevitāni<br>
āyāsā bhonti duḥkhadaurmanasyaṁ ||</p>
<p><a class='ref sc' id='sc272' href='#sc272'>SC 272</a>pratītyadharmaṁ pravicito bodhisatvaḥ<br>
nirodhas teṣām avikali sarvajñāne |<br>
teṣāṁ ca evaṁ prakṛtiṁ paśyamāno<br>
atulyaṁ prāpto varam agrabodhiṁ ||</p>
<p><a class='ref sc' id='sc273' href='#sc273'>SC 273</a>yadā ca prāpto varam agrabodhiṁ<br>
viśuddhacakṣuṁ jino aprameyaṁ |<br>
pravṛttajñāno diśatā aprasaṁgo<br>
trailokye śabdo vraji paraṁparāya ||</p>
<p><a class='ref sc' id='sc274' href='#sc274'>SC 274</a>parāhatā dundubhi aprameyā<br>
śabdo abhūṣi tada aprameyo |<br>
aśokaprāptā naranārisaṁghā<br>
devā ca nāgā manujā mahoragāḥ ||</p>
<p><a class='ref sc' id='sc275' href='#sc275'>SC 275</a>āvāsaśuddhā upagatā devaputrāḥ<br>
koṭīsahasrā nayutā anantā |<br>
te aṁjaliṁ daśanakhaṁ pragrahetvā<br>
abhistave daśabalaṁ pāraprāptaṁ ||</p>
<p><a class='ref sc' id='sc276' href='#sc276'>SC 276</a>samudramadhye yatha śailarājā<br>
sumerumūrdhne yatha vaijayanto |<br>
sūryasahasraṁ yatha antarīkṣe<br>
evaṁ prabhāsi jino bodhimūle ||</p>
<p><a class='ref sc' id='sc277' href='#sc277'>SC 277</a>yasyārthaṁ dānaṁ purimabhaveṣu dinnaṁ<br>
<a class='ref sen' id='sen2.347' href='#sen2.347'>Sen 2.347</a> yasyāpi śīlam aśavalaṁ rakṣitaṁ pūrve |<br>
yasyārthaṁ prajñā paramā niṣevitā<br>
sā te narendravara prāpta bodhiḥ ||</p>
<p><a class='ref sc' id='sc278' href='#sc278'>SC 278</a>cakṣuṣmanto timirasya hantā<br>
vināśadharmanidhanaṁ satvasāraḥ |<br>
svayaṁbhūprāptaḥ naravarasārthavāhaḥ<br>
na kaścit te samasamo sarvaloke ||</p>
<p><a class='ref sc' id='sc279' href='#sc279'>SC 279</a>obhāsitā te sarvalokadhātu<br>
ghanā vimuktena yatha candrameṇa |<br>
yatha divya ābhā pratapati devanānāṁ<br>
nāgāsurāṇāṁ ca mahoragāṇāṁ ||</p>
<p><a class='ref sc' id='sc280' href='#sc280'>SC 280</a>sumeru śakyo tulayituṁ śailarājā<br>
parāgakṛtvā śata ettakāni |<br>
bhāgā ca kṛtvā samā sarṣapeṇa<br>
na buddhavarṇaṁ kṣapituṁ jinānāṁ ||</p>
<p><a class='ref sc' id='sc281' href='#sc281'>SC 281</a>mahāsamudro yatha vāripūrṇo<br>
kareṇa gṛhya gaṇayituṁ śakyo vindū |<br>
koṭīsahasrā nayutā śatāni<br>
na śakyaṁ varṇaṁ bhāṣituṁ jinānāṁ ||</p>
<p><a class='ref sc' id='sc282' href='#sc282'>SC 282</a>śakyaṁ bhavāgrāṁ jñātuṁ trisahasrāṁ<br>
iha sarvabhūmivṛkṣavātatejaḥ |<br>
<br>
<a class='ref sen' id='sen2.348' href='#sen2.348'>Sen 2.348</a> tṛṇalatāauṣadhivīryasaṁkhyāṁ<br>
na buddhavarṇo kṣapayituṁ śakya sarvaṁ ||</p>
<p><a class='ref sc' id='sc283' href='#sc283'>SC 283</a>bhinditva vārāṁ śataṁ vā sahasraṁ<br>
śakyantarīkṣaṁ gaṇayituṁ nabhāgraṁ |<br>
caturdiśānāṁ śata ettakāni<br>
na buddhavarṇo kṣapayituṁ śakya sarvaṁ ||</p>
<p><a class='ref sc' id='sc284' href='#sc284'>SC 284</a>yā satvadhātu gaṇayituṁ śakyaṁ sarvā<br>
romāṁ ca teṣāṁ pi ca keśā mūrdhni |<br>
teṣāṁ pi kāyā purimā atītā<br>
na śakyaṁ varṇaṁ kṣapayituṁ jinānāṁ ||</p>
<p><a class='ref sc' id='sc285' href='#sc285'>SC 285</a>ye satva śrutvā guṇam evarūpaṁ<br>
prasannacittā smare lokanāthaṁ |<br>
teṣāṁ sulābhā vijahiya durgatīyo<br>
bodhī ca teṣāṁ matā nacireṇa ||</p>
</blockquote>
<p><a class='ref sc' id='sc286' href='#sc286'>SC 286</a>punar aparaṁ bhikṣū tathāgato anuttarāṁ samyaksaṁbodhim abhisaṁbodhitvā saptāhapūraṁ ekaparyaṁkenātināmesi || atha khalu bhūmyavacarā devā antarīkṣecarā devā caturmahārājikā ca devā trāyastriṁśā ca devā yāmā ca devā tuṣitā ca devā nirmāṇaratī ca devā paranirmitavaśavartī ca devā mahābrahmā ca brahmakāyikā ca brahmapurohitā ca brahmapāriṣadyā ca ābhā ca parīttābhā cāpramāṇābhā ca ābhāsvarā ca śubhā</p>
<blockquote class='gatha'>
<p><a class='ref sc' id='sc287' href='#sc287'>SC 287</a><a class='ref sen' id='sen2.349' href='#sen2.349'>Sen 2.349</a> cāpramāṇaśubhā ca śubhakṛtsnā ca vṛhatphalā ca avṛhā ca atapā ca sudṛśā ca yāva akaniṣṭhā ca devā saptāhapūraṁ tathāgataṁ bodhimaṇḍavaragataṁ satkaronti gurukaronti mānayanti pūjayanti sarvāvatī ca trisāhasramahāsāhasrā lokadhātuḥ saptāhapūraṁ ekālaṁkārā abhūṣi ||</p>
</blockquote>
<p><a class='ref sc' id='sc288' href='#sc288'>SC 288</a>atha khalu bhagavāṁ tāye velāye imāṁ gāthām abhāṣi ||</p>
<blockquote class='gatha'>
<p><a class='ref sc' id='sc289' href='#sc289'>SC 289</a>saptāhapūraṁ saṁbuddho bodhiṁ buddhitva uttamāṁ |<br>
āsanāto na utthesi sarvalokasya cetiyo ||</p>
<p><a class='ref sc' id='sc290' href='#sc290'>SC 290</a>devakoṭīsahasrāṇi gagaṇasmiṁ samāgatā |<br>
puṣpavarṣaṁ pravarṣensu saptarātram anūnakaṁ ||</p>
<p><a class='ref sc' id='sc291' href='#sc291'>SC 291</a>utpalāṁ padumāṁ campāṁ puṇḍarīkāṁ manoramāṁ |<br>
sahasrapatrāṁ rucirāṁ tatra devā pravarṣiṣu ||</p>
<p><a class='ref sc' id='sc292' href='#sc292'>SC 292</a>māraś ca durmano āsi kāṇḍena lokhate mahīṁ |<br>
jito smi devadevena śākyasiṁhena tāpinā ||</p>
<p><a class='ref sc' id='sc293' href='#sc293'>SC 293</a>trāyastriṁśā ca yāmā ca tuṣitā ye ca nirmitā |<br>
paranirmitā ye devā kāmadhātupratiṣṭhitāḥ ||</p>
<p><a class='ref sc' id='sc294' href='#sc294'>SC 294</a>lohitaṁ candanaṁ divyaṁ aguruṁ atha campakaṁ |<br>
divyā ca puṣpavarṣāṇi antarīkṣeṇa okiri |<br>
akṣamātrāhi dhārāhi buddhakṣetraṁ phalī imaṁ ||</p>
<p><a class='ref sc' id='sc295' href='#sc295'>SC 295</a>brahmakoṭisahasrāṇi gagaṇasmiṁ samāgatāḥ |<br>
varṣanti sukhumaṁ cūrṇaṁ divyaṁ lohitacandanaṁ ||</p>
<p><a class='ref sc' id='sc296' href='#sc296'>SC 296</a>bhūmyā devā upādāya śuddhāvāsāḥ svayaṁprabhāḥ |<br>
evaṁ paraṁparā āsi devatāhi parisphuṭā ||</p>
<p><a class='ref sc' id='sc297' href='#sc297'>SC 297</a>chatradhvajapatākāhi antarīkṣaṁ parisphuṭaṁ |<br>
<br>
<a class='ref sen' id='sen2.350' href='#sen2.350'>Sen 2.350</a> karonti pūjanāṁ śreṣṭhāṁ saṁbuddhasya śirīmato ||</p>
<p><a class='ref sc' id='sc298' href='#sc298'>SC 298</a>ābhā ca vipulā muktā buddhakṣetraṁ parisphuṭaṁ |<br>
bhavāgrā lokadhātūyo gnisavarṇā bhavesi ca ||</p>
<p><a class='ref sc' id='sc299' href='#sc299'>SC 299</a>praśāntā nirayā āsi buddhakṣetrasmi sarvaśo |<br>
śītībhūtā ca aṁgārā satvā ca sukhitā abhū ||</p>
<p><a class='ref sc' id='sc300' href='#sc300'>SC 300</a>yeṣāṁ nairayikaṁ duḥkhaṁ parikṣīṇaṁ tad antaraṁ |<br>
nirayeṣu ca satvā te deveṣu upapadyiṣu ||</p>
<p><a class='ref sc' id='sc301' href='#sc301'>SC 301</a>saṁjīvakālasūtreṣu tapane ca pratāpane |<br>
praśānto raurave agniḥ lokanāthasya raśmibhiḥ ||</p>
<p><a class='ref sc' id='sc302' href='#sc302'>SC 302</a>avīcyāṁ atha saṁghāte pratyekanirayeṣu ca |<br>
praśānto sarvaśo agniḥ lokanāthasya rasmibhiḥ ||</p>
<p><a class='ref sc' id='sc303' href='#sc303'>SC 303</a>yāvantā lokadhātūṣu pratyekanirayā abhū |<br>
praśānto sarvaśo agniḥ lokanāthasya rasmibhiḥ ||</p>
<p><a class='ref sc' id='sc304' href='#sc304'>SC 304</a>ye ca tiricchānayonīyaṁ mānsarūdhirabhojanā |<br>
maitrāya sphuṭā buddhena na hiṁsanti parasparaṁ ||</p>
<p><a class='ref sc' id='sc305' href='#sc305'>SC 305</a>chatradhvajapatākehi bodhivṛkṣo alaṁkṛtaḥ |<br>
kūṭāgārehi saṁchanno devaputrehi nirmitā ||</p>
<p><a class='ref sc' id='sc306' href='#sc306'>SC 306</a>khāṇū ca kaṇṭakathalā ca śarkarā sikatā pi ca |<br>
samantā bodhimaṇḍāto heṣṭā bhūmau pratiṣṭhitāḥ ||</p>
<p><a class='ref sc' id='sc307' href='#sc307'>SC 307</a>ratnāmayīye bhūmīye bodhimaṇḍaṁ parisphuṭaṁ |<br>
yā iha buddhakṣetrasya devaputrehi nirmitā ||</p>
<p><a class='ref sc' id='sc308' href='#sc308'>SC 308</a><a class='ref sen' id='sen2.351' href='#sen2.351'>Sen 2.351</a> devaputrasahasrāṇi dharaṇiyaṁ pratiṣṭhitā |<br>
dhūpanetrāṁ gṛhetvāna pūjenti lokanāyakaṁ ||</p>
<p><a class='ref sc' id='sc309' href='#sc309'>SC 309</a>heṭhā ca dharaṇī sarvā padumehi parisphuṭā |<br>
jāmbūnadasuvarṇasya buddhatejena udgatāḥ ||</p>
<p><a class='ref sc' id='sc310' href='#sc310'>SC 310</a>ye cāpi vyādhitā satvā duḥkhitā aparāyaṇāḥ |<br>
arogā sukhitā bhūtā buddharasmiparisphuṭāḥ ||</p>
<p><a class='ref sc' id='sc311' href='#sc311'>SC 311</a>jātyandhā rūpāṁ paśyensuḥ labdhvā cakṣuṁ viśāradaṁ |<br>
parasparaṁ cālapensu bodhiprāptasya tāyino ||</p>
<p><a class='ref sc' id='sc312' href='#sc312'>SC 312</a>rāgāś cāpy api ca doṣā mohāś ca tanuno kṛtāḥ |<br>
yaṁ kālaṁ śākyasiṁhena prāptā bodhi maharṣiṇā ||</p>
<p><a class='ref sc' id='sc313' href='#sc313'>SC 313</a>prāsādā savimānā ca kuṭāgāramanoramāḥ |<br>
sarve tatomukhā āsi bodhisatvasya tāyinaḥ ||</p>
<p><a class='ref sc' id='sc314' href='#sc314'>SC 314</a>yāvanti buddhakṣetrasmiṁ naranārī ca kiṁnarāḥ |<br>
sarve tatomukhā āsi bodhisatvasya tāyinaḥ ||</p>
<p><a class='ref sc' id='sc315' href='#sc315'>SC 315</a>devatā devaputrā ca devakanyā ca śobhanāḥ |<br>
sarve tatomukhā āsi yena bodhi maharṣiṇo ||</p>
<p><a class='ref sc' id='sc316' href='#sc316'>SC 316</a>nāgā cāpy atha gandharvā yakṣā kumbhāṇḍarākṣasāḥ |<br>
sarve tatomukhā āsi yena bodhi maharṣiṇaḥ ||</p>
<p><a class='ref sc' id='sc317' href='#sc317'>SC 317</a>dārikā dārakā caiva śayyāsanāvaśāyitāḥ |<br>
tatomukhā saṁsthihensu yena bodhi maharṣiṇo ||</p>
<p><a class='ref sc' id='sc318' href='#sc318'>SC 318</a>ye cāpy ābharaṇā divyā viśiṣṭā ratanāmayāḥ |<br>
<br>
<a class='ref sen' id='sen2.352' href='#sen2.352'>Sen 2.352</a> ābaddhā āsi devānaṁ sarve tatomukhā abhū ||</p>
<p><a class='ref sc' id='sc319' href='#sc319'>SC 319</a>nāgānāṁ atha yakṣāṇāṁ piśācarākṣasāna ca |<br>
teṣāṁ cābharaṇā sarve yena bodhi tato gatāḥ ||</p>
<p><a class='ref sc' id='sc320' href='#sc320'>SC 320</a>devānām atha nāgānāṁ yakṣāṇāṁ rākṣasāna ca |<br>
tatomukhā vimānābhū yena bodhi maharṣiṇo ||</p>
<p><a class='ref sc' id='sc321' href='#sc321'>SC 321</a>nupūrā valayā caiva atha vā parihārakāḥ |<br>
bodhiprāptasya buddhasya yena vilambitāmbaraṁ ||</p>
<p><a class='ref sc' id='sc322' href='#sc322'>SC 322</a>janāna hārā ca kaṇṭhe niṣkāni śobhanāni ca |<br>
ābaddhakā manuṣyāṇāṁ yena bodhi niriṁgitā ||</p>
<p><a class='ref sc' id='sc323' href='#sc323'>SC 323</a>muktihārāś ca ābaddhā vicitrā maṇikuṇḍalā |<br>
kaṭakā ca mudrikā ca yena bodhi niriṁgitā ||</p>
<p><a class='ref sc' id='sc324' href='#sc324'>SC 324</a>yāvanti buddhakṣetrasmiṁ satyadhātū acintiyā |<br>
jānantā vā ajānantā yenha bodhi niriṁgitā ||</p>
<p><a class='ref sc' id='sc325' href='#sc325'>SC 325</a>vātā ca śītalā vāye manojñagandhā manoramāḥ |<br>
samantabuddhakṣetrasmiṁ bodhiprāptasya tāyino ||</p>
<p><a class='ref sc' id='sc326' href='#sc326'>SC 326</a>yāvanti buddhakṣetrasmiṁ devā nāgā ca mānuṣā |<br>
asurā ca kinnarā yakṣā sarve paśyanti nāyakaṁ ||</p>
<p><a class='ref sc' id='sc327' href='#sc327'>SC 327</a>dhūpanetrāṁ grahetvāna sarve tena sukhasthitā |<br>
pūjayanti lokapradyotaṁ bodhimaṇḍe pratiṣṭhitaṁ ||</p>
<p><a class='ref sc' id='sc328' href='#sc328'>SC 328</a>aṁjalīhi namasyanti gāthābhir astavensu te |<br>
<br>
<a class='ref sen' id='sen2.353' href='#sen2.353'>Sen 2.353</a> pūjāṁ karonti buddhasya bodhimaṇḍe pratiṣṭhitā ||</p>
<p><a class='ref sc' id='sc329' href='#sc329'>SC 329</a>sarve āsannaṁ paśyanti lokanāthaṁ prabhaṁkaraṁ |<br>
na kaścid dūre saṁjāne vyāmamātre yathā sthitaṁ ||</p>
<p><a class='ref sc' id='sc330' href='#sc330'>SC 330</a>na kaścit pṛṣṭhato buddhaṁ lokadhātūya paśyati |<br>
sarvā diśā hi buddhasya saṁmukhāṁ paśyati dṛśāṁ ||</p>
<p><a class='ref sc' id='sc331' href='#sc331'>SC 331</a>vāmadakṣiṇapārśvehi na kaścil lokanāyakaṁ |<br>
saṁjānati mahāvīraṁ sarve paśyanti nāyakaṁ ||</p>
<p><a class='ref sc' id='sc332' href='#sc332'>SC 332</a>dhūpitaṁ buddhakṣetrasmiṁ dhūpanaṁ ca tad anantaraṁ |<br>
samantā buddhakṣetrāṇāṁ gandhena koṭiyo sphuṭā ||</p>
<p><a class='ref sc' id='sc333' href='#sc333'>SC 333</a>na śakyaṁ gaṇanāṁ kartuṁ ettiyā satvakoṭiyo |<br>
paśyitvā śiriṁ buddhasya saṁbodhim abhiprasthitāḥ ||</p>
<p><a class='ref sc' id='sc334' href='#sc334'>SC 334</a>tṛṇā ca atha kāṣṭhā ca auṣadhīyo vanaspatī |<br>
sarve tatomukhā āsi yena bodhi maharṣiṇo ||</p>
<p><a class='ref sc' id='sc335' href='#sc335'>SC 335</a>ko ayaṁ īdṛśān dharmā lokanāthena darśitāṁ |<br>
śruṇitvā na siyā tuṣṭo anyatra mārapakṣikāt* ||</p>
<p><a class='ref sc' id='sc336' href='#sc336'>SC 336</a>na śakyaṁ sarvaṁ khyāpetuṁ vācayā ṛddhi bhāṣataḥ |<br>
yā śiri āsi buddhasya bodhiprāptasya tāyinaḥ ||</p>
<p><a class='ref sc' id='sc337' href='#sc337'>SC 337</a>yehi ca dṛṣṭo saṁbuddho bodhimaṇḍe pratiṣṭhitaḥ |<br>
pūjitaś ca mahāvīro te śrutvā tuṣṭa paṇḍitāḥ ||</p>
<p><a class='ref sc' id='sc338' href='#sc338'>SC 338</a>śīlaskandhe ca acchidre ye bhikṣū supratiṣṭhitāḥ |<br>
te śruṇitvā idaṁ sūtraṁ harṣaṁ kāhinti bhadrakaṁ ||</p>
<p><a class='ref sc' id='sc339' href='#sc339'>SC 339</a><a class='ref sen' id='sen2.354' href='#sen2.354'>Sen 2.354</a> kṣāntisaurabhyasaṁpannā alīnakāyamānasāḥ |<br>
arthikā buddhajñānena teṣāṁ tuṣṭir bhaviṣyati ||</p>
<p><a class='ref sc' id='sc340' href='#sc340'>SC 340</a>yehi āśvāsitā satvā mociṣyi upapadyatāṁ |<br>
buddhitva uttamāṁ bodhiṁ teṣāṁ tuṣṭir bhaviṣyati ||</p>
<p><a class='ref sc' id='sc341' href='#sc341'>SC 341</a>yehi purimakā buddhā satkṛtā dvijasattamā |<br>
idaṁ ca sūtraṁ śrutvāna tuṣṭā bheṣyanti maharṣiṇaḥ ||</p>
<p><a class='ref sc' id='sc342' href='#sc342'>SC 342</a>yehi te kṛpaṇā satvā annapānena tarpitāḥ |<br>
te idaṁ sūtraṁ śrutvāna buddhe kāhinti gauravaṁ ||</p>
<p><a class='ref sc' id='sc343' href='#sc343'>SC 343</a>yehi te adhanā satvāḥ dhanehi praticchāditāḥ |<br>
te idaṁ sūtraṁ śrutvāna buddhe kāhinti gauravaṁ ||</p>
<p><a class='ref sc' id='sc344' href='#sc344'>SC 344</a>yehi ca pūrvaṁ buddhānāṁ cetiyā māpitā śubhāḥ |<br>
buddhitvā varaprasādā te khu bheṣyanti prīṇitāḥ ||</p>
<p><a class='ref sc' id='sc345' href='#sc345'>SC 345</a>yehi puluvaṁ saddharmo lokanāthasya dhārito |<br>
tyajitvā lābhasatkāraṁ te khu bheṣyanti prīṇitā ||</p>
<p><a class='ref sc' id='sc346' href='#sc346'>SC 346</a>ye te asaṁskṛtāyuś ca daṇḍakarmehi varjitāḥ |<br>
orasā lokanāthasya te hi kariṣyanti pūjanāṁ ||</p>
<p><a class='ref sc' id='sc347' href='#sc347'>SC 347</a>ye te maitreyaṁ saṁbuddhaṁ paśyitvā dvipadottamaṁ |<br>
kāhinti vipulāṁ pūjāṁ teṣāṁ harṣo bhaviṣyati ||</p>
<p><a class='ref sc' id='sc348' href='#sc348'>SC 348</a>ye te siṁhaṁ mahānāgaṁ paśyitvā lokacetiyaṁ |<br>
kāhinti vipulāṁ pūjāṁ teṣāṁ harṣo bhaviṣyati ||</p>
<p><a class='ref sc' id='sc349' href='#sc349'>SC 349</a>ketusya lokanāthasya ye hi kariṣyanti pūjanāṁ |<br>
<br>
<a class='ref sen' id='sen2.355' href='#sen2.355'>Sen 2.355</a> arthikā buddhajñānena teṣāṁ harṣo bhaviṣyati ||</p>
<p><a class='ref sc' id='sc350' href='#sc350'>SC 350</a>pradyotasya ca buddhasya ye kariṣyanti pūjanāṁ |<br>
arthikā buddhajñānena teṣāṁ harṣo bhaviṣyati ||</p>
<p><a class='ref sc' id='sc351' href='#sc351'>SC 351</a>jyotindharaṁ ca ye buddhaṁ paśyitvā aparājitaṁ |<br>
pūjāṁ mahatīṁ kāhinti teṣāṁ harṣo bhaviṣyati ||</p>
<p><a class='ref sc' id='sc352' href='#sc352'>SC 352</a>sunetraṁ lokapradyotaṁ ye dṛṣṭvā satkariṣyanti |<br>
apramāṇāya pūjāya teṣāṁ harṣo bhaviṣyati ||</p>
<p><a class='ref sc' id='sc353' href='#sc353'>SC 353</a>dvau buddhau kusumanāmānau lokanāthau tathāgatau |<br>
ye dṛṣṭvā satkariṣyanti teṣāṁ harṣo bhaviṣyati ||</p>
<p><a class='ref sc' id='sc354' href='#sc354'>SC 354</a>maruṁ ca dvipadaśreṣṭhaṁ saṁbuddhaṁ vadatāṁ varaṁ |<br>
ye dṛṣṭvā satkariṣyanti teṣāṁ harṣo bhaviṣyati ||</p>
<p><a class='ref sc' id='sc355' href='#sc355'>SC 355</a>puṣpaṁ ca agrasaṁbuddhaṁ paśyitvā dvipadottamaṁ |<br>
ye kāhinti paramāṁ pūjāṁ teṣāṁ harṣo bhaviṣyati ||</p>
<p><a class='ref sc' id='sc356' href='#sc356'>SC 356</a>ye gṛddhā lābhasatkāre jihmavijñānaniśritā |<br>
alpechaṁ taṁ śruṇitvāna teṣāṁ trāso bhaviṣyati ||</p>
<p><a class='ref sc' id='sc357' href='#sc357'>SC 357</a>ye ca saṁgaṇikārāmā gaṇavāse pratiṣṭhitā |<br>
vivekaṁ śrutvā buddhasya na teṣāṁ daurmanasyatā ||</p>
<p><a class='ref sc' id='sc358' href='#sc358'>SC 358</a>evaṁ duḥśīlā śrutvānaivaṁ buddhena bhāṣitaṁ |<br>
natā lokapradīpasmiṁ tīvraṁ kāhinti gauravaṁ ||</p>
<p><a class='ref sc' id='sc359' href='#sc359'>SC 359</a>ye te vyākṛtā buddhena bodhisatvā anāgatā |<br>
sūratā sukhasaṁvāsā teṣāṁ tuṣṭir bhaviṣyati ||</p>
<p><a class='ref sc' id='sc360' href='#sc360'>SC 360</a><a class='ref sen' id='sen2.356' href='#sen2.356'>Sen 2.356</a>65 The Final Defeat of Māra</p>
<blockquote class='gatha'>
<p><a class='ref sc' id='sc361' href='#sc361'>SC 361</a>bodhisatvo yathā vīro nairaṁjanām upāgame |<br>
atha kālo mahānāgo ekako va anucintayat* ||</p>
<p><a class='ref sc' id='sc362' href='#sc362'>SC 362</a>yathāyaṁ raṇate pṛthivī kaṁsapātrīva tāḍitā |<br>
niḥsaṁśayaṁ mahāvīro loke prādurbhaviṣyati ||</p>
<p><a class='ref sc' id='sc363' href='#sc363'>SC 363</a>raṇatīṁ pṛthivīṁ śrutvā nandighoṣasamākulāṁ |<br>
bhavanāto uttaritvāna samantaṁ sa vilokaye ||</p>
<p><a class='ref sc' id='sc364' href='#sc364'>SC 364</a>vilokayanto mahānāgo asadṛśaṁ puruṣottamaṁ |<br>
agniskandhaṁ jvalamānaṁ vidyuṁ vāpi ghanāntare ||</p>
<p><a class='ref sc' id='sc365' href='#sc365'>SC 365</a>nairaṁjanāyāṁ tīre adrutagāmi anigho puruṣasiṁho |<br>
ghṛtahutanibhānanas taṁ nāgo kāla bhavantaṁ vande ||</p>
<p><a class='ref sc' id='sc366' href='#sc366'>SC 366</a>tato udagro samāno prītisukhasamarpito |<br>
bodhisatvaṁ namasyanto imāṁ gāthām abhāṣata ||</p>
<p><a class='ref sc' id='sc367' href='#sc367'>SC 367</a>yādṛśā me purā dṛṣṭā lokanāthā mahāyaśāḥ |<br>
teṣāṁ tuvaṁ pi sadṛśo atra me nāsti saṁśayaḥ ||</p>
<p><a class='ref sc' id='sc368' href='#sc368'>SC 368</a><a class='ref sen' id='sen2.398' href='#sen2.398'>Sen 2.398</a> yathā uddharase pādaṁ dakṣiṇaṁ puruṣottama |<br>
diśām abhivilokento adya buddho bhaviṣyasi ||</p>
<p><a class='ref sc' id='sc369' href='#sc369'>SC 369</a>yatheyaṁ raṇate pṛthvī kaṁsapātrīva tāḍitā |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc370' href='#sc370'>SC 370</a>yathā ca bhavanaṁ mahyaṁ andhakāratamisrakaṁ |<br>
obhāsena sphuṭaṁ sarvaṁ adya buddho bhaviṣyasi ||</p>
<p><a class='ref sc' id='sc371' href='#sc371'>SC 371</a>yathā vimāno tejena sphuṭo tiṣṭhati sarvaśo |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc372' href='#sc372'>SC 372</a>yathā ca vimalā netrā viśuddhā mama nāyaka |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc373' href='#sc373'>SC 373</a>yathā cīvaranikṣepā yathā ca avagāhasi |<br>
nairaṁjanāṁ śītakālāṁ adya buddho bhaviṣyasi ||</p>
<p><a class='ref sc' id='sc374' href='#sc374'>SC 374</a>yathā nairaṁjanā ramyā kusumehi samākulā |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc375' href='#sc375'>SC 375</a>yathā ca puṣpā varṣanti devā kṣipanti ambarā |<br>
vṛkṣā ca praṇatā sarve adya buddho bhaviṣyasi ||</p>
<p><a class='ref sc' id='sc376' href='#sc376'>SC 376</a>śucijalaṁ ca vahate pratipūrṇaṁ<br>
pārthivottamasuto avagāhya |<br>
abhyudayanto abhiṣecayitvā<br>
upāgame purimabuddhaniṣadyāṁ ||</p>
<p><a class='ref sc' id='sc377' href='#sc377'>SC 377</a>sarvamahīṁ sacaturdvīpasaśailāṁ<br>
kheḍapiṇḍaṁ va anapekṣo jahitvā |<br>
<a class='ref sen' id='sen2.399' href='#sen2.399'>Sen 2.399</a> yāce svastikaṁ tṛṇāṁ narasiṁho<br>
yatra niṣaṇṇo sa spṛśo varabodhiṁ ||</p>
<p><a class='ref sc' id='sc378' href='#sc378'>SC 378</a>tasya tṛṇāṁ mṛdukatūlanikāśāṁ<br>
svastiko kanakabimbanibhasya |<br>
vegajātu adade tṛṇamuṣṭiṁ<br>
taṁ gṛhya ca mṛdutūlāṁgulapāṇiḥ ||</p>
</blockquote>
<p><a class='ref sc' id='sc379' href='#sc379'>SC 379</a>atha khalu bodhisatvo siṁhavikrāntaṁ vikrame anuttarasya amṛtasya āharaṇatāye | nāgavikrāntaṁ vikrame | ṛṣabhavikrāntaṁ vikrame | haṁsavikrāntaṁ vikrame | kroñcavikrāntaṁ vikrame | duṣpradharṣavikrāntaṁ vikrame | agrotpādavikrāntaṁ vikrame | śreṣṭhotpādavikrāntaṁ vikrame | pūrvotpādavikrāntaṁ vikrame | yugotpādavikrāntaṁ vikrame | praṇidhipūrvotpādavikrāntaṁ vikrame | śatrumathanavikrāntaṁ vikrame | aparājitavikrāntaṁ vikrame | mahāpuruṣavikrāntaṁ vikrame | alīnavikrāntaṁ vikrame | adīnavikrāntaṁ vikrame | ahīnavikrāntaṁ vikrame | abhītavikrāntaṁ vikrame | hitaiṣīanandhakārīkaraṇatāye mahāvikrāntaṁ vikrame | mahāsaṁgrāmavijayāye anuttarasya amṛtasya āharaṇatāye vikrāntaṁ vikrame ||</p>
<p><a class='ref sc' id='sc380' href='#sc380'>SC 380</a>atha khalu bodhisatvaṁ siṁhavikrāntaṁ vikramantaṁ | nāgavikrāntaṁ vikramantaṁ | ṛṣabhavikrāntaṁ vikramantaṁ | haṁsavikrāntaṁ vikramantaṁ | kroñcavikrāntaṁ vikramantaṁ | duṣpradharṣavikrāntaṁ vikramantaṁ | agrotpādavikrāntaṁ vikramantaṁ | śreṣṭhotpādavikrāntaṁ vikramantaṁ | pūrvotpādavikrāntaṁ vikramantaṁ | yugotpādavikrāntaṁ vikramantaṁ | praṇidhipūrvotpādavikrāntaṁ vikramantaṁ | śatrumathanavikrāntaṁ vikramantaṁ | aparājitavikrāntaṁ vikramantaṁ | mahāpuruṣavikrāntaṁ</p>
<blockquote class='gatha'>
<p><a class='ref sc' id='sc381' href='#sc381'>SC 381</a><a class='ref sen' id='sen2.400' href='#sen2.400'>Sen 2.400</a> vikramantaṁ | alīnavikrāntaṁ vikramantaṁ | adīnavikrāntaṁ vikramantaṁ | abhītavikrāntaṁ vikramantaṁ | hitaiṣīanandhakārīkaraṇatāye mahāvikrāntaṁ vikramantaṁ | mahāsaṁgrāmavijayāye anuttarasya amṛtasya āharaṇatāye mahāvikrāntaṁ vikramantaṁ paṁca vāṇaśatāni bodhisatvaṁ anupradakṣiṇīkarontā anuparivartensuḥ | paṁca haṁsaśatāni bodhisatvaṁ anupradakṣiṇīkarontā anuparivartensuḥ | paṁca kroñcaśatāni bodhisatvam anupradakṣiṇīkarontā anuparivartensuḥ | paṁca mayūraśatāni bodhisatvam anupradakṣiṇīkarontā anuparivartensuḥ | paṁca jīvaṁjīvakaśatāni bodhisatvam anupradakṣiṇīkarontā anuparivartensuḥ | paṁca kanyāśatāni bodhisatvam anupradakṣiṇīkarontā anuvartensuḥ ||</p>
</blockquote>
<p><a class='ref sc' id='sc382' href='#sc382'>SC 382</a>kālo nāma nāgarājā addarśi dṛṣṭvā ca punar bodhisatvam etad uvāca || ehi mahāśramaṇa ehi mahāśramaṇa yena tvaṁ mahāśramaṇa mārgeṇa āgacchasi sa bhagavāṁ pi mahāśramaṇa krakucchando etena mārgeṇa āgato so ca anuttarāṁ samyaksaṁbodhim abhisaṁbuddho tvaṁ pi adya mahāśramaṇa etena mārgeṇa āgacchasi adya tuvaṁ pi anuttarāṁ samyaksaṁbodhim abhisaṁbuddhiṣyasi | yena mahāśramaṇa mārgeṇāgacchasi bhagavān api konākamuni etena mārgeṇa āgato so ca anuttarāṁ samyaksaṁbodhim abhisaṁbuddho tvaṁ pi mahāśramaṇa etena mārgeṇa āgacchasi adya tvaṁ pi anuttarāṁ samyaksaṁbodhim abhisaṁbuddhiṣyasi | yena tvaṁ mahāśramaṇa mārgeṇāgacchasi bhagavāṁ mahāśramaṇa kāśyapo etena mārgeṇāgato anuttarāṁ samyaksaṁbodhim abhisaṁbuddho tvaṁ pi mahāśramaṇa etena mārgeṇāgacchasi adya tvaṁ pi samyaksaṁbodhim abhisaṁbudhyiṣyasi ||</p>
<p><a class='ref sc' id='sc383' href='#sc383'>SC 383</a>atha khalu kālo nāgarājā bodhimaṇḍaṁ gacchantaṁ gāthābhir abhistave ||</p>
<blockquote class='gatha'>
<p><a class='ref sc' id='sc384' href='#sc384'>SC 384</a><a class='ref sen' id='sen2.401' href='#sen2.401'>Sen 2.401</a> atha kalpasahasrāṇi vaśibhūtasahasrakoṭīn anucīrṇaṁ |<br>
dṛṣṭvā tadā vrajantaṁ kālo śākyottamam avocat* ||</p>
<p><a class='ref sc' id='sc385' href='#sc385'>SC 385</a>mārgeṇa yena gaccasi dvipadottama adrutaṁ asaṁbhītaṁ |<br>
adya jinapāramitāye sarvasatvāna caritaṁ budhyasi ||</p>
<p><a class='ref sc' id='sc386' href='#sc386'>SC 386</a>yena te purimā buddhā mṛdumārgeṇa prasthitā |<br>
tena tvaṁ praṇato vīra adya buddho bhaviṣyasi ||</p>
<p><a class='ref sc' id='sc387' href='#sc387'>SC 387</a>krakucchando bhagavāṁ buddho muni konākasāhvayo |<br>
kāśyapo bhagavāṁ buddho bhavāṁ py etena prasthitaḥ ||</p>
<p><a class='ref sc' id='sc388' href='#sc388'>SC 388</a>yena gato krakucchando konākamuni ca kāśyapo |<br>
etena tvaṁ gaccha vīra adya buddho bhaviṣyasi ||</p>
<p><a class='ref sc' id='sc389' href='#sc389'>SC 389</a>yathā tṛṇāni gṛhṇāsi yathā yācasi svastikaṁ |<br>
yathopesi mahīmaṇḍaṁ adya buddho bhaviṣyasi ||</p>
<p><a class='ref sc' id='sc390' href='#sc390'>SC 390</a>yathā ime śuddhāvāsā vaśībhūtā karapuṭāḥ |<br>
namasyanti tarhi eṣāṁ satkāro śākyasutā samaḥ ||</p>
<p><a class='ref sc' id='sc391' href='#sc391'>SC 391</a>purimehi yathā vimānaṁ tejena sphuṭaṁ sarvaśaḥ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc392' href='#sc392'>SC 392</a>yathā ca bhavanaṁ mahyaṁ andhakāratamisrakaṁ |<br>
obhāsena sphuṭaṁ sarvaṁ adya buddho bhaviṣyasi ||</p>
<p><a class='ref sc' id='sc393' href='#sc393'>SC 393</a>yathā ca vimalā netrāḥ viśuddhā mama nāyaka |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc394' href='#sc394'>SC 394</a>yathā ca raṇate pṛthvī kaṁsapātrīva tāḍitā |<br>
<a class='ref sen' id='sen2.402' href='#sen2.402'>Sen 2.402</a> niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc395' href='#sc395'>SC 395</a>yathā ca vātā vāyanti yathā vṛkṣā niriṁgitā |<br>
yathā dvijā nikūjanti adya buddho bhaviṣyasi ||</p>
<p><a class='ref sc' id='sc396' href='#sc396'>SC 396</a>yathā medinī puṣpehi samaṁgibhūtamaṇḍitā |<br>
buddhānām eva utpāde evaṁ bhoti alaṁkṛtā ||</p>
<p><a class='ref sc' id='sc397' href='#sc397'>SC 397</a>yathā vāṇaśatā paṁca karonti tvāṁ pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc398' href='#sc398'>SC 398</a>yathā pattriśatā paṁca karonti tvāṁ pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc399' href='#sc399'>SC 399</a>yathā haṁsaśatā paṁca karonti tvā pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc400' href='#sc400'>SC 400</a>yathā kroñcaśatā paṁca karonti tvā pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc401' href='#sc401'>SC 401</a>yathā moraśatā paṁca karonti tvā pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc402' href='#sc402'>SC 402</a>yathā jīvakaśatā paṁca karonti tvā pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc403' href='#sc403'>SC 403</a>yathā pūrṇakumbhaśatā paṁca karonti tvāṁ pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc404' href='#sc404'>SC 404</a>yathā kanyāśatā paṁca karonti tvāṁ pradakṣiṇaṁ |<br>
niḥsaṁśayaṁ mahāvīra adya buddho bhaviṣyasi ||</p>
<p><a class='ref sc' id='sc405' href='#sc405'>SC 405</a>saṁmukhaṁ pi ca jinapāramitāye<br>
<br>
<a class='ref sen' id='sen2.403' href='#sen2.403'>Sen 2.403</a> upāgame purimabuddhaniṣadyāṁ |<br>
svastikakāle sa lokapradīpaḥ<br>
upāviśe mahiruhāgrasamīpe ||</p>
</blockquote>
<p><a class='ref sc' id='sc406' href='#sc406'>SC 406</a>atha khalu kālo nāgarājo bodhisatvaṁ siṁhāsanagatam abhistave ||</p>
<blockquote class='gatha'>
<p><a class='ref sc' id='sc407' href='#sc407'>SC 407</a>yathā mṛdūhi jālehi saṁstaritvāna saṁstaraṁ |<br>
yathā paryaṁkam ābhuṁjasi adya buddho bhaviṣyasi ||</p>
<p><a class='ref sc' id='sc408' href='#sc408'>SC 408</a>yathā vāṇaśatā paṁca karonti tvāṁ pradakṣiṇaṁ |<br>
samīpe drumarājasya adya buddho bhaviṣyasi ||</p>
<p><a class='ref sc' id='sc409' href='#sc409'>SC 409</a>tvaṁ pi naravīra cariyāṁ adya niṣevasi pūrvaṁ anucīrṇāṁ |<br>
dhakṣyasi tvaṁ śaṭhasainyaṁ sanāgaratha sapadātaṁ ||</p>
<p><a class='ref sc' id='sc410' href='#sc410'>SC 410</a>yathā dvātriṁśatī kāye mahāpuruṣalakṣaṇā |<br>
niḥsaṁśayaṁ mārasainyaṁ prabhaṁjitvā virocasi ||</p>
<p><a class='ref sc' id='sc411' href='#sc411'>SC 411</a>adya tvaṁ sāśravaṁ cittaṁ kilesamadasūdana |<br>
jñānenotpāṭayitvāna bodhiṁ prāpya vibhotsyasi ||</p>
<p><a class='ref sc' id='sc412' href='#sc412'>SC 412</a>adya te saha dharmeṇa prativaktā na bheṣyati |<br>
iti kālo mahānāgaḥ uragāṇāṁ varottamaḥ |<br>
hṛṣṭo prāṁjaliko āha adya buddho bhaviṣyasi ||</p>
</blockquote>
<p><a class='ref sc' id='sc413' href='#sc413'>SC 413</a>bodhisatvo kālaṁ nāgarājānaṁ saṁrāgeti || evam etaṁ mahākāla evam etaṁ mahānāga adyāhaṁ anuttarāṁ samyaksaṁbodhim abhisaṁbudhyiṣyaṁ ||</p>
<blockquote class='gatha'>
<p><a class='ref sc' id='sc414' href='#sc414'>SC 414</a>taṁ ca kālam avaci dvipadendro<br>
prītiharṣaparivṛṁhitakāyo |<br>
<a class='ref sen' id='sen2.404' href='#sen2.404'>Sen 2.404</a> adya kāla vacanaṁ tava satyaṁ<br>
adya spṛśiṣya anuttarabodhiṁ ||</p>
<p><a class='ref sc' id='sc415' href='#sc415'>SC 415</a>api mahidharā girivarā na bhaveyā<br>
candramātra gagaṇā prapateyā |<br>
naivāhan tatra gato na bhaveyaṁ<br>
bhohi prītimanaso bhujagendra ||</p>
<p><a class='ref sc' id='sc416' href='#sc416'>SC 416</a>meruśṛṁga anilo vidhameyā<br>
medinī ca gagaṇaṁ ca sameyā |<br>
mādṛśā na hi siṁhāsanaśreṣṭhaṁ<br>
upagamya amṛtaṁ na spṛśensuḥ ||</p>
<p><a class='ref sc' id='sc417' href='#sc417'>SC 417</a>so girāṁ pramuṁca tatra niṣaṇṇo<br>
tiryaṁ va drumavarasya samīpe |<br>
adya sarvabhavamūlam aśeṣaṁ<br>
ūhanāmi rajanīkṣayakāle ||</p>
<p><a class='ref sc' id='sc418' href='#sc418'>SC 418</a>stavitva kālo saṁbuddhaṁ dvātriṁśavaralakṣaṇaṁ |<br>
pradakṣiṇaṁ karitvāna tatraivāntarahāyitha ||</p>
</blockquote>
<p><a class='ref sc' id='sc419' href='#sc419'>SC 419</a>niṣaṇṇo bodhisatvo paṁca saṁjñā pratilabhe || tadyathā atītasaṁjñā kṣemasaṁjñā sukhasaṁjñā aśakyasaṁjñā || imāṁ ca punaḥ parasaṁjñāṁ pratilabhate || adyamaham anuttarāṁ samyaksaṁbodhim abhisaṁbuddheṣyaṁ [catvāri nītayo tadyathā sāma daṇḍo bhedo pradāno] ||</p>
<p><a class='ref sc' id='sc420' href='#sc420'>SC 420</a>atha khalu māro pāpīmāṁ yena bodhiyaṣṭis tenopasaṁkramitvā vaihāyase antarīkṣe sthitaḥ prāṁjalīkṛtaḥ bodhisatvaṁ namasyanto || atha khalu bodhisatvo māraṁ pāpīmaṁ imāye gāthāye abhyabhāṣe ||</p>
<blockquote class='gatha'>
<p><a class='ref sc' id='sc421' href='#sc421'>SC 421</a><a class='ref sen' id='sen2.405' href='#sen2.405'>Sen 2.405</a> vaihāyase tiṣṭhasi antarīkṣe<br>
vegapramatto mṛgamaṇḍalīva |<br>
namasyanto prāṁjali vandamāno<br>
taṁ vandanīyaṁ iha tvaṁ namasyasi ||</p>
<p><a class='ref sc' id='sc422' href='#sc422'>SC 422</a>ahaṁ vo īśvaro rājā vicetā sarvaprāṇināṁ |<br>
sukhaduḥkhasya vidvāṁso loke paryāyakovidu ||</p>
<p><a class='ref sc' id='sc423' href='#sc423'>SC 423</a>yavā te yauvanaṁ vīra ārogyaṁ ca mahāyaśa |<br>
bhuṁja mānuṣyakā kāmāṁ pitur niveśane vasa ||</p>
<p><a class='ref sc' id='sc424' href='#sc424'>SC 424</a>mahīṁ ramyāṁ āvasehi sphītāṁ udadhimaṇḍalāṁ |<br>
mahāyajñāni yajamāno rājyaṁ kārehi gautama ||</p>
<p><a class='ref sc' id='sc425' href='#sc425'>SC 425</a>aśvamedhaṁ puruṣamedhaṁ puṇḍarīkaṁ nirargaḍaṁ |<br>
etāṁ yajñāṁ yajitvāna hohisi amaro maru ||</p>
<p><a class='ref sc' id='sc426' href='#sc426'>SC 426</a>etāṁ yajñā yajitvāna trāyastriṁśā sa-indrikā |<br>
modanti kāmakānāṁ <span class='gap'>+ + + + + + + + + + + +</span> ||</p>
<p><a class='ref sc' id='sc427' href='#sc427'>SC 427</a>evaṁ tvaṁ hi mārṣa kruhi karohi vacanaṁ mama |<br>
mā āgāmike vihanyāhi hitvā sāṁdṛṣṭikaṁ phalaṁ ||</p>
<p><a class='ref sc' id='sc428' href='#sc428'>SC 428</a>imāṁ gāthāṁ bhaṇe māro bodhisatvasya santike |<br>
tathāvādinaṁ ca māraṁ bodhisatvo dhyabhāṣati ||</p>
<p><a class='ref sc' id='sc429' href='#sc429'>SC 429</a>pramattabuddhi pāpīmaṁ kasya arthaṁ ihāgataḥ |<br>
naiva tvaṁ īśvaro rājā na brahmā na prajāpatiḥ ||</p>
<p><a class='ref sc' id='sc430' href='#sc430'>SC 430</a><a class='ref sen' id='sen2.406' href='#sen2.406'>Sen 2.406</a> saca tvam īśvaro asyā na me yācesi prāṁjali |<br>
susamṛddhāpi yā jātiḥ hīnotkṛṣṭā ca madhyamā |<br>
tāṁ nāhaṁ abhinandāmi anapekṣo smi te pi hi ||</p>
<p><a class='ref sc' id='sc431' href='#sc431'>SC 431</a>susamṛddhā pi ye kāmā hīnautkṛṣṭamadhyamā |<br>
te py ahaṁ nābhinandāmi anapekṣo smi te pi hi ||</p>
<p><a class='ref sc' id='sc432' href='#sc432'>SC 432</a>ye pime paṁca kāmaguṇā lokasya sukhasammatā |<br>
te py ahaṁ nābhinandāmi anapekṣo smi te pi hi ||</p>
<p><a class='ref sc' id='sc433' href='#sc433'>SC 433</a>nāgo yathā pāśaṁ bhittvā dārayitvā ca bandhanā |<br>
gacchati yenakāmo va <span class='gap'>+ + + + + + + + + + + + + + +</span> ||</p>
<p><a class='ref sc' id='sc434' href='#sc434'>SC 434</a>chittvā gṛhabandhanāni gaṁsāmi ahaṁ puraṁ varaṁ |<br>
aho dharmam udīrayensuḥ hṛṣṭapramuditā nabhe ||</p>
</blockquote>
<p><a class='ref sc' id='sc435' href='#sc435'>SC 435</a>punar māro yena bodhiyaṣṭis tenopasaṁkramitvā uparivaihāyasaṁ antarīkṣe asthāsi || bodhisatvo taṁ āha || kas tvaṁ || māro āha ||</p>
<blockquote class='gatha'>
<p><a class='ref sc' id='sc436' href='#sc436'>SC 436</a>aham īśvaro madakaro marumānuṣāṇāṁ<br>
mahyaṁ surāsuravaro viṣayānuvāsī |<br>
saṁsārapaṁjaragatā madanābhibhūtā<br>
kāmāturā mucyanti mṛtyupāśā ||</p>
<p><a class='ref sc' id='sc437' href='#sc437'>SC 437</a>taṁ vācayā madhurayā paramārthadarśī<br>
māraṁ bravīta mahimaṇḍagato maharṣi |<br>
ākalpakoṭi kuśaloghasamanvitasya<br>
<br>
<a class='ref sen' id='sen2.407' href='#sen2.407'>Sen 2.407</a> vacanaṁ nararṣabharutaṁ narapuṁgavasya ||</p>
<p><a class='ref sc' id='sc438' href='#sc438'>SC 438</a>cittaśūro si yadi taveśvaratvaṁ<br>
kāmeśvaro si yadi vyaktam anīśvaro si |<br>
kāmāturā hi strīṇāṁ manujendragarbha<br>
paṁke patanti maṇiratnavilambicūḍā ||</p>
<p><a class='ref sc' id='sc439' href='#sc439'>SC 439</a>teṣān tathā nipatitāna mahīśvarāṇāṁ<br>
pṛṣṭhe patanti puruṣāṇa striyo lalantyaḥ |<br>
te kāmarāgamadavegayutā hasanti<br>
tasmiṁ kṣaṇasmiṁ pramadā yamadāsabhūtā ||</p>
<p><a class='ref sc' id='sc440' href='#sc440'>SC 440</a>so dāsatām upagato pramadājanasya<br>
aiśvaryatāṁ vadasi paśya yathāsi mūḍho |<br>
kāmāturasya hi na vidyati īśvaratvaṁ<br>
nābhū na cāpi bhavitā iti niścitaṁ me ||</p>
<p><a class='ref sc' id='sc441' href='#sc441'>SC 441</a>so haṁ tavādya sabalaṁ yadhi nirjinitvā<br>
aruṇodaye pratibhāte bhavitāsmi buddho |<br>
siṁhāsanam anugato hi na kaści kṛṣṇa<br>
uttiṣṭhate caramadehagato abuddho ||</p>
</blockquote>
<p><a class='ref sc' id='sc442' href='#sc442'>SC 442</a>māro āha |</p>
<blockquote class='gatha'>
<p><a class='ref sc' id='sc443' href='#sc443'>SC 443</a>kiṁ garjase drumavarasmi sukhaṁ niṣaṇṇo<br>
na hi tāva paśyasiha yodhyasahasramāliṁ |<br>
senāṁ piśācabahurākṣasayakṣasaṁghāṁ<br>
<a class='ref sen' id='sen2.408' href='#sen2.408'>Sen 2.408</a> caturaṁginīṁ muditāṁ bahumantrayantrāṁ ||</p>
</blockquote>
<p><a class='ref sc' id='sc444' href='#sc444'>SC 444</a>bodhisatva āha ||</p>
<blockquote class='gatha'>
<p><a class='ref sc' id='sc445' href='#sc445'>SC 445</a>yadi mārakoṭinayutāni samāgamensuḥ<br>
kuśalaughasaṁcayasaṁcitanararṣabhasya |<br>
romaṁ na iṁjeya kuto tuvaṁ kṛṣṇabandhu<br>
pratigaccha kiṁ vilapesi nirarthakena ||</p>
</blockquote>
<p><a class='ref sc' id='sc446' href='#sc446'>SC 446</a>māro bodhisatvena kṣipto svakaṁ bhavanaṁ gatvā parivārasya ācikṣati || eṣo māriṣa bodhisatvo bodhimaṇḍe niṣaṇṇo anuttarāṁ samyaksaṁbodhim abhisaṁbodhitukāmo | so sthānāto cyāvayitavyaḥ mā mama viṣayāto bahujanakāyam atikrāmayiṣyati || tasya dāni janīsuto nāma putro āha || tāta mā naṁ antarāyaṁ karohi anuttarāye samyaksaṁbodhaye abhisaṁbudhyatu | yādṛśaṁ me adhigataṁ garbhokramaṇaṁ ca jāti ca abhiniṣkramaṇaṁ ca yathā ca bodhimaṇḍe upasaṁkramya niṣaṇṇo adyaiṣa anuttarāṁ samyaksaṁbodhiṁ | abhisaṁbuddhiṣyati | nāsti so satvo vā satvakāyo vā bodhisatvasya samartho anuttarāye samyaksaṁbodhaye antarāyaṁ kartuṁ ||</p>
<blockquote class='gatha'>
<p><a class='ref sc' id='sc447' href='#sc447'>SC 447</a>niṣaṇṇo siṁho yatha duṣpradharṣo<br>
obhāsayitva diśāṁ vṛkṣamūle |<br>
na caitad asmākaṁ kadāci rocati<br>
yaṁ evarūpaṁ ṛṣim ākramesi ||</p>
<p><a class='ref sc' id='sc448' href='#sc448'>SC 448</a>śīlena kṣāntīye tapena caiva<br>
upeto sarvaparamāṁ gatiṁ gato |<br>
<a class='ref sen' id='sen2.409' href='#sen2.409'>Sen 2.409</a> so evarūpo samucchritadhvajo<br>
gajo yathā bhetsyati ātmabandhaṁ ||</p>
<p><a class='ref sc' id='sc449' href='#sc449'>SC 449</a>paśya tuvaṁ sarvadvipāda-uttamaṁ taṁ<br>
candro yathā vibhāti pūrṇamāsye |<br>
kathaṁ hi cittaṁ kramate abuddhi<br>
yo evarūpāṁ labhate viheṭhāṁ ||</p>
<p><a class='ref sc' id='sc450' href='#sc450'>SC 450</a>aṁgārakarṣūṁ prapateya na koci<br>
āśīviṣaṁ pi spṛśe no kareṇa |<br>
jātyandho trasto śunakhehi pṛṣṭhe<br>
so andhakūpe prapate acakṣuḥ ||</p>
<p><a class='ref sc' id='sc451' href='#sc451'>SC 451</a>evaṁ ime bhonti parīttacetaso<br>
mantro ca no asti tathāvidhānāṁ |<br>
ye evarūpaṁ pariśuddhagocaraṁ taṁ<br>
aśraddadhānā prapatanti acakṣuṣo ||</p>
<p><a class='ref sc' id='sc452' href='#sc452'>SC 452</a>sacevaṁ etaṁ vacanaṁ na gṛhṇatha<br>
mārgastha unmārgagatā smariṣyatha |<br>
palāyamānā diśatā caturdiśaṁ<br>
yathāpi <span class='gap'>+ + +</span> bhraṣṭa kroṣṭuko ||</p>
</blockquote>
<p><a class='ref sc' id='sc453' href='#sc453'>SC 453</a>kālo amātyo gāthāṁ bhāṣati ||</p>
<blockquote class='gatha'>
<p><a class='ref sc' id='sc454' href='#sc454'>SC 454</a>sarvo svakārthasmi samucchritasmiṁ<br>
sammoham āsanno visaṁjñabuddhiḥ |<br>
<a class='ref sen' id='sen2.410' href='#sen2.410'>Sen 2.410</a> yathā ayaṁ deva asaṁpratīto<br>
matiṁ ayuktāṁ karute janīsutaḥ ||</p>
</blockquote>
<p><a class='ref sc' id='sc455' href='#sc455'>SC 455</a>tato māro mahāsannāhaṁ sannahitvā āgato bodhisatvasamīpaṁ || bodhisatvena ca ukkāsitaśabdena bhagno || punaḥ māro mahāsannāhaṁ sannahitvā bodhimaṇḍe bodhisatvasamīpam āgataḥ mahatīye caturaṁginīye senāye kumbhāṇḍayakṣarākṣasavatīye || samantā triṁśadyojanāṁ sphuritvā hayasahasrayuktavāhanaṁ abhiruhi citracāpadharo sannaddhakavacito ucchritadhvajapatākaḥ anekabherīmṛdaṁgamarupaṭahapaṇavaśaṁkhasaṁninādena kilikilaprakṣveḍitaśabdāni pramuṁcamānāye bhairavāye vikṛtāye bhūtagaṇasenāye saṁparivṛto || tadyathā || anye aśvamukhā anye uṣṭramakhā anye gardabhamukhā anye ajamukhā anye meṇḍamukhā anye mṛgamukhā anye siṁhamukhā anye vyāghramukhā anye dvīpimukhā anye ṛkṣamukhā anye śvānamukhā anye sūkaramukhā anye viḍālamukhā anye kākamukhā anye kukkuṭamukhā anye gṛdhramukhā anye kuraramukhā anye aśīrṣakā kabandhā anye ekaśirā anye bahuśirā anye dviśirā anye acakṣuṣo anye caikacakṣuṣo anye ahastakā anye apādakā anye abāhukā anye daśabāhukā anye asidharā anye śaktidharā anye tomaradharā anye bhiṇḍipāladharā anye śūladharā anye triśūladharā anye haladharā anye cakradharā anye muśaladharā anye mudgaradharā anye paraśudharā anye khaḍgadharā anye karaṁkadharā | anye mukhato ’gniṁ vamanti anye sarpāṁ vamanti anye kṣuraparyantā cakrān upari antarīkṣe bhrāmayanti || anye pādena hastināgaṁ gṛhya bodhisatvaṁ abhidravanti | <a class='ref sen' id='sen2.411' href='#sen2.411'>Sen 2.411</a> anye uṣṭraṁ gṛhya anye aśvaṁ gṛhya anye gardabhaṁ gṛhya anye kabandhaṁ gṛhya anye karaṁkāṁ gṛhya anye āśīviṣaṁ gṛhya anye siṁhāṁ gṛhya anye vyāghrāṁ gṛhya anye dvīpīṁ gṛhya anye ṛkṣāṁ gṛhya anye gavayāṁ gṛhya anye mahiṣāṁ gṛhya anye śīrṣakaroṭīṁ gṛhya anye parvatakūṭāni gṛhya anye samūlāni vṛkṣāṇi gṛhya | anye antarīkṣā ca aṁgāravarṣaṁ pātayanti anye āśīviṣavarṣāṇi pātenti anye upalavarṣāṇi pātenti | anye hastiṣu abhirūḍhā anye aśveṣu anye uṣṭreṣu anye mahiṣeṣu anye gardabheṣu gavayeṣu anye mṛgeṣu anye sūkareṣu abhirūḍhā bodhisatvam abhidravanti || nāpi bodhisatvasya romasyāpi iṁjitatvaṁ cittasya vā anyathātvaṁ ||</p>
<blockquote class='gatha'>
<p><a class='ref sc' id='sc456' href='#sc456'>SC 456</a>atha sa sagavayāśvaratho kho bahuhayavāraṇayuktāṁ senāṁ |<br>
abhinirmiṇīyabhiyāsi yena bodhisatvāsanaṁ śreṣṭhaṁ ||</p>
<p><a class='ref sc' id='sc457' href='#sc457'>SC 457</a>so hayasahasrayuktaṁ vāhanam abhiruhya citracāpadharo |<br>
vācām ugrām udīraye hanatha hanatha gṛhṇatha naṁ śīghraṁ ||</p>
<p><a class='ref sc' id='sc458' href='#sc458'>SC 458</a>kuṁjarakharaśvavadanā uṣṭramukhā muṣalapāṇino raudrā |<br>
rākṣasagaṇā pratibhayaṁ bhramanti yato sau arinighātī ||</p>
<p><a class='ref sc' id='sc459' href='#sc459'>SC 459</a>aparāṇi kabandhāni āśīviṣakāni ruhanti medinyāṁ |<br>
imaṁ hanatha imaṁ gṛhṇatha ravanti ārttasvaraṁ ghoraṁ ||</p>
<p><a class='ref sc' id='sc460' href='#sc460'>SC 460</a>apare mukhato sarpān agniṁ viṣaṁ ca vamanti <span class='gap'>+ + +</span> |<br>
pādena gṛhya gajendram abhidravanti piśācagaṇāḥ ||</p>
<p><a class='ref sc' id='sc461' href='#sc461'>SC 461</a><a class='ref sen' id='sen2.412' href='#sen2.412'>Sen 2.412</a> parvataśṛṁgānapara uggiramānā abhidravanti muniṁ |<br>
aṁgāravarṣam apare varṣanti nabhe piśācagaṇāḥ ||</p>
<p><a class='ref sc' id='sc462' href='#sc462'>SC 462</a>kṣuraparyantā apare bhramenti cakrāṇi antarīkṣagatā |<br>
gagaṇe ca caṭacaṭāyati asanirghorāṁ karoti śabdaṁ ||</p>
</blockquote>
<p><a class='ref sc' id='sc463' href='#sc463'>SC 463</a>atha khalu bodhisatvena triṣkṛtyo śiraṁ parāmṛṣya triṣkṛtyo paryaṁkaṁ parāmṛṣya dakṣiṇena hastaratanena suvicitrarājikena lākṣārasaprasekavarṇena mṛdunā tūlasaṁsparśopamena tāmranakhena anekakalpakoṭīkuśalamūlasamanvāgatena pṛthivī saṁparāhatā pranade gambhīraṁ sukṣmarūpaṁ anunade anuraṇe | sayyathāpi nāma māgadhikā kaṁsapātrī parvataśṛṁge saṁparāhatā gambhīrarūpaṁ anunade anuraṇe evam eva bodhisatvena dakṣiṇena hastaratanena tāmranakhena suvicitrarājikena lākṣārasaprasekavarṇena mṛdunā tūlasaṁsparśopamena anekakalpakoṭīkuśalamūlasamanvāgatena pṛthivī parāhatā tena ca pṛthivīśabdena bhijje lujje pralujje pariṇame || hastino pi sānaṁ sīdensuḥ aśvā pi sānaṁ sīdensuḥ rathā pi sānaṁ sīdensuḥ pādā pi sānaṁ sīdensuḥ hastā pi sānaṁ sīdensuḥ praharaṇā pi prapatensuḥ diśā pi sānaṁ ujjhyensuḥ atīrthenāpi nadīṁ nairaṁjanāṁ prapatensuḥ | anye vāmena pārśvena prapatensuḥ anye dakṣiṇena pārśvena prapatensuḥ anye uttānakā prapatensuḥ anye pādehi prapatensuḥ anye jānukehi prapatensuḥ anye omūrdhakā prapatensuḥ anye avakubjakā prapatensuḥ bhītā trastā parasparam utkrośamānā ||</p>
<blockquote class='gatha'>
<p><a class='ref sc' id='sc464' href='#sc464'>SC 464</a>so kareṇa mṛdutūlupamena<br>
āhaneya dharaṇīṁ dvipadendro |<br>
<a class='ref sen' id='sen2.413' href='#sen2.413'>Sen 2.413</a> kampe medinī sasāgaraśailā<br>
tena bhagnā ca camuḥ namucisya ||</p>
<p><a class='ref sc' id='sc465' href='#sc465'>SC 465</a>so ca jahe tadā bodhisamīpaṁ<br>
bodhisatvatejena te caranto |<br>
anekaturagavāraṇayodhā<br>
vagāḍhā nairaṁjanāṁ nāma tīrthaṁ ||</p>
<p><a class='ref sc' id='sc466' href='#sc466'>SC 466</a>patitamathitāśvarathaśastraḥ<br>
māro sarākṣasagaṇo diśāṁ ca |<br>
aprajānanto nairaṁjananāma<br>
pratyotīrṇo vigataśastro tīrthaṁ ||</p>
<p><a class='ref sc' id='sc467' href='#sc467'>SC 467</a>yojanasahasramātraṁ palānā<br>
ṛddhibalena rakṣasenā trastā |<br>
tathāpi no cābhayā prakaṁpanti<br>
jīvātha diṣṭyā sma saṁśayamuktā ||</p>
<p><a class='ref sc' id='sc468' href='#sc468'>SC 468</a>anye rakṣagaṇāḥ kaṇṭhāvalagnā<br>
prarodanti ca mandāravāṁ ca |<br>
devā pravarṣensu karkāravāṁ ca<br>
hṛṣṭamanā vācam udīrayanti ||</p>
<p><a class='ref sc' id='sc469' href='#sc469'>SC 469</a>vijayo pārthivasya gagaṇe ca<br>
dundubhiśabdo hikkāranado ca |<br>
<a class='ref sen' id='sen2.414' href='#sen2.414'>Sen 2.414</a> nirnade trailokye pravidhutaṁ ca<br>
nabhaṁ vimalaṁ śāstu vijayasmiṁ ||</p>
</blockquote>
<p><a class='ref sc' id='sc470' href='#sc470'>SC 470</a>devaputro devalokaṁ gatvā āha ||</p>
<blockquote class='gatha'>
<p><a class='ref sc' id='sc471' href='#sc471'>SC 471</a>yo sau bhāvo satpuruṣottamasya<br>
nairaṁjanātīram upahatasya |<br>
na śakyaṁ tad varṣaśatehi vaktuṁ<br>
pradeśamātraṁ parikīrtayiṣyaṁ ||</p>
<p><a class='ref sc' id='sc472' href='#sc472'>SC 472</a>dṛṣṭo me jāmbūnadakāñcanābho<br>
vyomaprabho lakṣaṇacitragātro |<br>
saṁprasthito ekacaro abhūṣi<br>
nairañjanā yāva ca bodhimaṇḍo ||</p>
<p><a class='ref sc' id='sc473' href='#sc473'>SC 473</a>so te kramāṁ padmadalaprakāśāṁ<br>
yathā yathā nikṣipate mahīyaṁ |<br>
tathā tathā kampati sābhirāmā<br>
anekaghoṣābhiratā vasudharā ||</p>
<p><a class='ref sc' id='sc474' href='#sc474'>SC 474</a>dṛṣṭā me mārasya camū samāgatā<br>
samantato yakṣasahasrakoṭyo |<br>
karoti trāsaṁ hṛdayaṁ prakampe<br>
na satvasārasya karonti iñjanāṁ ||</p>
<p><a class='ref sc' id='sc475' href='#sc475'>SC 475</a>na cāsya bhāvaṁ pṛthivīya jñāyate<br>
samantato devasahasrakoṭiyo |<br>
ghoṣaṁ udīrayanti bhaviṣyate jino<br>
<br>
<a class='ref sen' id='sen2.415' href='#sen2.415'>Sen 2.415</a> prahṛṣṭā vastrāṇi ca bhrāmayensuḥ ||</p>
<p><a class='ref sc' id='sc476' href='#sc476'>SC 476</a>dṛṣṭā me paṁcaśatā jīvajīvakā<br>
mayūrahaṁsā karaviṁkakokilā |<br>
saṁprasthitenaikaravā abhūṣi<br>
nairaṁjanā yāva ca bodhimaṇḍaṁ ||</p>
<p><a class='ref sc' id='sc477' href='#sc477'>SC 477</a>dṛṣṭo me mārgā amarehi nirmito<br>
nairaṁjanā yāva ca bodhimaṇḍaṁ |<br>
dhūpasya ca puṣpasya ca mālyasya<br>
vicitrapuṣpo sumanojñagandho ||</p>
<p><a class='ref sc' id='sc478' href='#sc478'>SC 478</a>bhagne māre sarvaśo hatateje<br>
pūrve yāme pariśodhaye cakṣuṁ |<br>
madhyame ca yāme māranighātī<br>
pūrvenivāsacaritā smaresi ||</p>
<p><a class='ref sc' id='sc479' href='#sc479'>SC 479</a>udgate ca aruṇe varabuddhiṁ<br>
yattakāṁ purimabuddhānubuddhāṁ |<br>
buddhadharmavaśitā prāpuṇesi<br>
lokanātho bhavarāganighātī ||</p>
</blockquote>
<p><a class='ref sc' id='sc480' href='#sc480'>SC 480</a>rātryā paścime yāme aruṇodghāṭasamaye nandīmukhāyāṁ rajanyāṁ yat kiṁcit puruṣeṇa satpuruṣeṇa mahāpuruṣeṇa puruṣarṣabhena puruṣadravyena puruṣavīreṇa puruṣanāgena puruṣasiṁhena puruṣanṛpeṇa puruṣapadumena puruṣakumudena puruṣapuṇḍarīkena puruṣapuṁgavena puruṣājāneyena puruṣadhaureyeṇa anuttareṇa puruṣadamyasārathinā vikrāntena parākrāntena ekena apramattena <a class='ref sen' id='sen2.416' href='#sen2.416'>Sen 2.416</a> ātāpinā vyapakṛṣṭena prahitātmena viharantena gatimatā smṛtimatā dhṛtimatā buddhimatā prajñāvantena arthikena cchandikena sarvaśo sarvatra yajjñātavyaṁ boddhavyaṁ abhisaṁboddhavyaṁ sarvaṁ tam ekacittakṣaṇasamāyuktayā prajñayā anuttarāṁ samyaksaṁbodhim abhisaṁbuddhaḥ || devaputrā gandhamālyaṁ gṛhya sthitā kin tu khalu bhagavato cittaṁ vimuktaṁ || bhagavāṁs tāsāṁ devatānāṁ cittena cittam ājñāya tāye velāye tāsāṁ devatānāṁ imaṁ kāṁkṣāchedanaṁ udānaṁ bhāṣati || chittvā tṛṣṇāṁ vijahāmi rajaṁ śuṣkāśravāṇi na sravanti chinnaṁ vartmaṁ na vartati | eṣaiva anto duḥkhasya ||</p>
<blockquote class='gatha'>
<p><a class='ref sc' id='sc481' href='#sc481'>SC 481</a>atha nānāvarṇā kusuma-oghā<br>
nipatensuḥ sucitrasugandhā |<br>
devaputrakaratalavimuktā<br>
devarājam abhidakṣiṇiyensuḥ ||</p>
<p><a class='ref sc' id='sc482' href='#sc482'>SC 482</a>yasya vīryaṁ girisāram atulyaṁ<br>
yo sadā kulātiteja sikhīva |<br>
tasya devamanujopacitasya<br>
aṁjaliṁ kurutha apratimasya ||</p>
<p><a class='ref sc' id='sc483' href='#sc483'>SC 483</a>yadā ime prādurbhavanti dharmā<br>
ātāpino dhyāyato brāhmaṇasya |<br>
athāsya kāṁkṣā vyapanenti sarvā<br>
yadā prajānāti sahetudharmā ||</p>
</blockquote>
<p><a class='ref sc' id='sc484' href='#sc484'>SC 484</a>ayaṁ anulomo pratītyasamutpādaḥ ||</p>
<blockquote class='gatha'>
<p><a class='ref sc' id='sc485' href='#sc485'>SC 485</a><a class='ref sen' id='sen2.417' href='#sen2.417'>Sen 2.417</a> yadā ime prādurbhavanti dharmā<br>
ātāpino dhyāyato brāhmaṇasya |<br>
athāsya kāṁkṣā vyapanenti sarvā<br>
kṣayaṁ pratyayānāṁ avaiti ||</p>
</blockquote>
<p><a class='ref sc' id='sc486' href='#sc486'>SC 486</a>ayaṁ pratilomaḥ pratītyasamutpādaḥ ||</p>
<p><a class='ref sc' id='sc487' href='#sc487'>SC 487</a>māreṇa pāpīmatā prāṇakā nirmitā bhagavato paryaṁkaṁ bhindanti | sūryeṇa udentena sarve vilīnā ||</p>
<p><a class='ref sc' id='sc488' href='#sc488'>SC 488</a>atha khalu bhagavān tāye velāye imaṁ udānam udānaye ||</p>
<blockquote class='gatha'>
<p><a class='ref sc' id='sc489' href='#sc489'>SC 489</a>yadā ime prādurbhavanti dharmā<br>
ātāpano dhyāyato brāhmaṇasya |<br>
vidharṣitā tiṣṭhati mārasainyā<br>
sūryeṇaiva obhāsitam antarīkṣaṁ ||</p>
</blockquote>
<p><a class='ref sc' id='sc490' href='#sc490'>SC 490</a>atha khalu bhagavān prathamasaṁbodhiprāpto tāye velāye imam udānam udānaye ||</p>
<blockquote class='gatha'>
<p><a class='ref sc' id='sc491' href='#sc491'>SC 491</a>sukho vipāko puṇyānāṁ abhiprāyaś ca ṛdhyati |<br>
kṣipraṁ ca paramāṁ śāntiṁ nirvṛtiṁ cādhigacchati ||</p>
<p><a class='ref sc' id='sc492' href='#sc492'>SC 492</a>purato ye upasargā devatā mārakāyikā |<br>
antarāyaṁ na śaknonti kṛtapuṇyasya kartuṁ vai ||</p>
<p><a class='ref sc' id='sc493' href='#sc493'>SC 493</a>ye bhonti alpapuṇyasya vigrahā te na bhavanti balavanto |<br>
balavāṁ bhoti samādhī saṁbhāravatāṁ sapuṇyavatāṁ ||</p>
<p><a class='ref sc' id='sc494' href='#sc494'>SC 494</a>yadi yo ca devaloke atha vā vasavartino manuṣyo vā |<br>
<a class='ref sen' id='sen2.418' href='#sen2.418'>Sen 2.418</a> akṛtyaṁ prārthayate kiṁci tathā tatha na ṛdhyate tasya ||</p>
<p><a class='ref sc' id='sc495' href='#sc495'>SC 495</a>atha vā puna prārthayati nirvāṇaṁ acyutaṁ padam aśokaṁ |<br>
mārgaṁ duḥkhapraśamanaṁ pratilabhate alpakisareṇa ||</p>
</blockquote>
<p><a class='ref sc' id='sc496' href='#sc496'>SC 496</a>atha khalu bhagavān āha || lokavijitaṁ nāma samādhi samāpadyate || ayaṁ lokaḥ santāpajāto sparśoparato rāgaṁ vedeti ātmano | yena yena hi madyanti tato na bhavati anyathā | bhave ayaṁ loko sakto bhave rakto bhavābhinandito || bhavo yatra bhavati duḥkhaṁ bhavati || prahāṇārthaṁ khalu punar bhikṣavas tathāgatena brahmacaryaṁ uṣyati || ye hi keci bhavena bhavasya niḥśaraṇam āhuḥ sarve te bhavā aniḥśaraṇā ti vademi | ye vā punaḥ kecid bhikṣavo bhavena bhavasya vipramokṣam āhuḥ sarve te bhavā avimuktā ti vademi || upadhiṁ pratītya duḥkhasya saṁbhavo sarvopadhikṣayato bhikṣavo nāsti duḥkhasya saṁbhavo || lokam imaṁ paśya pṛthuṁ avidyāparīttaṁ bhūtaṁ bhūtasaṁbhavā aparimuktaṁ || ye kecid bhavā sarve hi sarvatrayāye saṁvartanti | sarve te bhavā anityā duḥkhadharmāḥ pariṇāmadharmāḥ || evam etaṁ yathābhūtaṁ samyakprajñayā paśyate || kṣīyati bhavatṛṣṇā bhavaṁ nābhinandati sarvaśo tṛṣṇākṣayo nirvāṇaṁ || tasya nirvṛtasya bhikṣavaḥ punarbhavo na bhavati || abhibhūto māro vijitasaṁgrāmo nirjitāḥ śatravaḥ apatyaktaḥ sarvabhavo iti ||</p>
<p><a class='ref sc' id='sc497' href='#sc497'>SC 497</a>bhagavān samyaksaṁbuddho yad arthaṁ samudāgato tam artham abhisaṁbhāvayitvā bodhimūle ukkāśanaśabdena māro pāpīmāṁ sabalo savāhano bhagno || anuttarāṁ samyaksaṁbodhim abhisaṁbudhyitvā <a class='ref sen' id='sen2.419' href='#sen2.419'>Sen 2.419</a> pravṛtte varadharmacakre mahāpariṣāṁ samudānayitvā rājagṛhe viharāta śāstā devānāṁ ca manuṣyāṇāṁ ca satkṛto gurukṛto mānito pūjito ’pacito lābhāgrayaśograprāpto lābhī cīvarapiṇḍapātraśayanāsanaglānapratyayabhaiṣajyapariṣkārāṇāṁ | tatra ca anopaliptaḥ padmam iva jalena puṇyabhāgīyāṁ satvāṁ puṇyehi niveśayamāno phalabhāgīyāṁ satvāṁ phalehi pratiṣṭhāpayamāno vāsanābhāgīyāṁ satvāṁ vāsanāyām avasthāpayamāno amṛtam analpakena devamanuṣyāṁ saṁvibhajanto prāṇakoṭiśatasahasrāṇām amṛtam anuprāpayanto anavarāgrajātijarāmaraṇasaṁsārakāntāranarakādidurgamahāprapātād abhyuddharitvā kṣame śive same sthale abhaye nirvāṇe pratiṣṭhāpayamāno āvarjayitvā aṁgamagadhavajjimallakāśikośalakurupāṁcālacetivatsamatsyaśūrasenaaśvakaavantidaśadiśāṁ | jñāne dṛṣṭaparākramo svayaṁbhū divyehi vihārehi viharanto brāhmaṇehi vihārehi viharanto āniṁjehi vihārehi viharanto āryehi vihārehi viharanto sāṁtatyedi vihārehi viharanto buddho buddhavihārehi viharanto jino jinavihārehi viharanto jānako jānakavihārehi viharanto sarvajño sarvajñavihārehi viharanto || cetovaśiprāpto punaḥ buddho bhagavanto yehi yehi vihārehi ākāṁkṣati tehi tehi vihārehi viharati ||</p>
</blockquote>
<footer>
<p>Based on the ed. by Émile <span class='author'>Senart</span>, 3 vols., Paris 1882–1897.</p>
<p>Cf. also Emmanuel <span class='author'>Faure</span>, B. <span class='author'>Oguibénine</span>, M. <span class='author'>Yamazaki</span>, and Y. <span class='author'>Ousaka</span>, <cite class='book' translate='no'>Mahavastu-avādana, vol.I: word index and reverse word index</cite>, Tokyo 2003 (Philologica Asiatica, Monograph Series 20), The Chuo Academic Research Institute (Tokyo, 2003 (July)).</p>
<p>Input by Emmanuel Fauré (formerly Université Marc Bloch, Strasbourg), under the supervision of Prof. Boris Oguibénine. Data conversion in cooperation with Stefan Baums, Seattle.</p>
<p>NOTE: This is Klaus Wille’s revision (dated 17.03.2005) of the earlier <abbr title='Göttingen Register of Electronic Texts in Indian Languages'>GRETIL</abbr> version, which has the following modifications:</p>
<ul>
<li>In vol. 1 the Sandhi has been restored; the Avagraha has been retained in cases where Senart did not provide one.</li>
<li>From vol. 2 onward only the Avagraha supplied by Senart is given.</li>
</ul>
<p>Prepared for SuttaCentral by <span class='editor'>Bhikkhu Sujato</span>. The text has been broken into sections corresponding to the chapters of the English translation by J.J. Jones.</p>
</footer>
</article>
</body>
</html>
