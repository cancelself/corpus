<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='lal26' lang='san'>
<header>
<ul>
<li class='division'>Lalitavistaraḥ |</li>
</ul>
<h1>26: dharmacakrapravartanaparivartaḥ ṣaḍviṁśaḥ</h1>
</header>
<p><a class='ref sc' id='sc1' href='#sc1'>SC 1</a><a class='ref vai' id='vai295' href='#vai295'>Vai 295</a>atha khalu bhikṣavastathāgataḥ kṛtakṛtyaḥ kṛtakaraṇīyaḥ sarvabandhanasamucchinnaḥ sarvakleśoddhṛto nirvāntamalakleśo nihatamārapratyarthikaḥ sarvabuddhadharmanayānupraviṣṭaḥ sarvajñaḥ sarvadarśī daśabalasamanvāgataścaturvaiśāradyaprāpto ’ṣṭādaśāveṇikabuddhadharmapratipūrṇaḥ pañcacakṣuḥsamanvāgato ’nāvaraṇena buddhacakṣuṣā sarvāvantaṁ lokamavalokyaivaṁ cintayati sma—kasmā ayamahaṁ sarvaprathamaṁ dharmaṁ deśayeyam? katamaḥ sattvaḥ śuddhaḥ svākāraḥ suvineyaḥ suvijñāpakaḥ suviśodhako mandarāgadoṣamoho ’parokṣavijñāno yo ’śrutavān dharmasya parihīyate? tasmāyahaṁ sarvaprathamaṁ dharmaṁ deśayeyam, yaśca me dharmaṁ deśitamājānīyānna ca māṁ sa viheṭhayet ||</p>
<p><a class='ref sc' id='sc2' href='#sc2'>SC 2</a>atha khalu bhikṣavastathāgatasyaitadabhūt—rudrakaḥ khalu rāmaputraḥ śuddhaḥ svākāraḥ suvijñāpakaḥ suviśodhako mandarāgamoho ’parokṣavijñānaḥ | so ’śravaṇāddharmasya parihīyate | śrāvakebhyo naivasaṁjñānāsaṁjñāyatanasahavratāyai dharmaṁ deśayati | kutrāsāvetarhi prativasatītyājñāsīt | adya saptāhakālagata iti | devatā api tathāgatasya caraṇayornipatyaivamāhuḥ—evametadbhagavan, evametatsugata, adya saptāhakālagato rudrako rāmaputraḥ | tasya me bhikṣava etadabhūt—mahāhānirvartate rudrakasya rāmaputrasya, ya imameva supraṇītaṁ dharmamaśrutvā kālagataḥ | sacedasāvimaṁ dharmamaśroṣyadājñāsyat | tasmai cāhaṁ prathamaṁ dharma deśayiṣyam, na ca māṁ sa vyaheṭhayiṣyat ||</p>
<p><a class='ref sc' id='sc3' href='#sc3'>SC 3</a>punarapi bhikṣavastathāgatasyaitadabhūt—ko ’nyaḥ sattvaḥ śuddhaḥ suvineyaḥ pūrvavadyāvanna ca dharmadeśanāṁ viheṭhayediti | tato bhikṣavastathāgatasyaitadabhavat—ayaṁ khalvapyārāḍaḥ kālāpaḥ śuddho yāvanna ca me dharmadeśanāṁ viheṭhayediti | samanvāharati sma bhikṣavastathāgataḥ kutrāsāvetarhīti | samanvāharaṁścājñāsīdadya trīṇyahāni kālagatasyeti | śuddhāvāsakāyikā api ca devatā enamarthaṁ tathāgatasyārocayanti sma—evametadbhagavan, evametatsugata | adya tryahaṁ kālagatasyārāḍasya kālāpasya | tatastathāgatasyaitadabhavat—mahāhānirvartate arāḍasya kālāpasya, ya imamevaṁ supraṇītaṁ dharmamaśrutvā kālagata iti ||</p>
<p><a class='ref sc' id='sc4' href='#sc4'>SC 4</a>punarapi bhikṣavastathāgatasyaitadabhūt—kaḥ khalvanyaḥ sattvaḥ śuddhaḥ svākāro yāvanna ca me dharmadeśanāṁ viheṭhayediti ||</p>
<p><a class='ref sc' id='sc5' href='#sc5'>SC 5</a>atha khalu bhikṣavastathāgatasyaitadabhavat—te khalu pañcakā bhadravargīyāḥ śuddhāḥ svākārāḥ suvijñāpakāḥ suviśodhakā mandarāgadoṣamohā aparokṣavijñānāḥ | te ’śravaṇāddharmasya parihīyante | taiścāhaṁ duṣkaracaryāṁ carannupasthito ’bhūvam | te mayā dharmaṁ deśitamājñāsyanti, na ca me ha viheṭhayiṣyanti ||</p>
<p><a class='ref sc' id='sc6' href='#sc6'>SC 6</a><a class='ref vai' id='vai296' href='#vai296'>Vai 296</a>atha khalu bhikṣavastathāgatasyaitadabhavat—yannvahaṁ pañcakebhyo bhadravargīyebhyaḥ prathamaṁ dharmaṁ deśayeyam ||</p>
<p><a class='ref sc' id='sc7' href='#sc7'>SC 7</a>atha khalu bhikṣavastathāgatasya punaretadabhavat—kasminnetarhi pañcakā bhadravargīyāḥ prativasanti? atha tathāgataḥ sarvāvantaṁ lokaṁ buddhacakṣuṣā vyavalokayan paśyati sma | adrākṣītpañcakān bhadravargīyān vārāṇasyāṁ viharata ṛṣipatane mṛgadāve | dṛṣṭvā ca tathāgatasyaitadabhavat—yannvahaṁ pañcakebhyo bhadravargīyebhyaḥ sarvaprathamaṁ dharmaṁ deśayeyam | te hi mama sarvaprathamaṁ dharmaṁ deśitamājñāsyanti | tatkasya hetoḥ? caritāvino hi te bhikṣavaḥ suparipaṇḍitaśukladharmāṇo mokṣamārgābhimukhā nibandhāpanītāḥ ||</p>
<p><a class='ref sc' id='sc8' href='#sc8'>SC 8</a>atha khalu bhikṣavastathāgata evamanuvicintya bodhimaṇḍādutthāya trisāhasramahāsāhasraṁ lokadhātuṁ saṁprakampyānupūrveṇa magadheṣu caryāṁ caran kāśiṣu janapadeṣu cārikāṁ prakrāmat | atha gayāyāṁ bodhimaṇḍasya cāntarādanyatama ājīvako ’drākṣīttathāgataṁ dūrata evāgacchantam | dṛṣṭvā ca punaryena tathāgatastenopajagāma | upetyaikānte ’sthāt | ekānte sthitaśca bhikṣava ājīvakastathāgatena sārdhaṁ vividhāṁ saṁmodanīṁ kathāṁ kṛtvā evamāha—viprasannāni te āyuṣman gautama indriyāṇi | pariśuddhaḥ paryavadātaḥ pītanirbhāsaśca te chavivarṇaḥ tadyathāpi nāma śāradaṁ kālaṁ pāṇḍuravarṇaṁ prabhāsvaraṁ pītanirbhāsaṁ bhavati, evameva bhavato gautamasya pariśuddhānīndriyāṇi pariśuddhaṁ mukhamaṇḍalaṁ paryavadātam | tadyathāpi nāma tālaphalasya pakvasya samanantaravṛntacyutasya bandhanāśrayaḥ pītanirbhāso bhavati pariśuddhaḥ paryavadātaḥ, evameva bhavato gautamasya pariśuddhānīndriyāṇi pariśuddhaṁ mukhamaṇḍalaṁ paryavadātam | tadyathāpi nāma jāmbūnadavarṇaniṣkaḥ ulkāmukhaprakṛṣṭo dakṣiṇakarmāraputreṇa suparikarmakṛtaḥ pāṇḍukambalopanikṣipto varṇavān bhavati pariśuddhaḥ paryavadātaḥ pītanirbhāso ’tīva prabhāsvaraḥ, evameva bhavato gautamasya viprasannānīndriyāṇi, pariśuddhastvagvarṇaḥ, paryavadātaṁ mukhamaṇḍalam | kasminnāyuṣman gautama brahmacaryamuṣyate? evamukte bhikṣavastathāgatastamājīvakaṁ gāthayā pratyabhāṣata—</p>
<blockquote class='gatha'>
<p><a class='ref sc' id='sc9' href='#sc9'>SC 9</a>ācāryo na hi me kaścitsadṛśo me na vidyate |<br>
eko ’hamasmi saṁbuddhaḥ śītībhūto nirāśravaḥ || <a class='ref vns' id='vns26.1' href='#vns26.1'>Verse 26.1</a></p>
</blockquote>
<p><a class='ref sc' id='sc10' href='#sc10'>SC 10</a>so ’vocat—arhaṁ khalu gautamamātmānaṁ prātijānīṣe | tathāgato ’vocat—</p>
<blockquote class='gatha'>
<p><a class='ref sc' id='sc11' href='#sc11'>SC 11</a>ahamevārahaṁ loke śāstā hyahamanuttaraḥ |<br>
sadevāsuragandharve nāsti me pratipudgalaḥ || <a class='ref vns' id='vns26.2' href='#vns26.2'>Verse 26.2</a></p>
</blockquote>
<p><a class='ref sc' id='sc12' href='#sc12'>SC 12</a>so ’vocat—jinaṁ khalu gautama mātmānaṁ pratijānīṣe | tathāgato ’vocat—</p>
<blockquote class='gatha'>
<p><a class='ref sc' id='sc13' href='#sc13'>SC 13</a>jinā hi mādṛśā jñeyā ye prāptā āśravakṣayam |<br>
jitā me pāpakā dharmāstenopaga jino hyaham || <a class='ref vns' id='vns26.3' href='#vns26.3'>Verse 26.3</a></p>
</blockquote>
<p><a class='ref sc' id='sc14' href='#sc14'>SC 14</a><a class='ref vai' id='vai297' href='#vai297'>Vai 297</a>so ’vocat—kva tarhyāyuṣman gautama gamiṣyasi? tathāgato ’vocat—</p>
<blockquote class='gatha'>
<p><a class='ref sc' id='sc15' href='#sc15'>SC 15</a>vārāṇasīṁ gamiṣyāmi gatvā vai kāśināṁ purīm |<br>
andhabhūtasya lokasya kartāsmyasadṛśāṁ prabhām || <a class='ref vns' id='vns26.4' href='#vns26.4'>Verse 26.4</a></p>
<p><a class='ref sc' id='sc16' href='#sc16'>SC 16</a>vārāṇasīṁ gamiṣyami gatvā vai kāśināṁ purīm |<br>
śabdahīnasya lokasya tāḍayiṣye ’mṛtadundubhim || <a class='ref vns' id='vns26.5' href='#vns26.5'>Verse 26.5</a></p>
<p><a class='ref sc' id='sc17' href='#sc17'>SC 17</a>vārāṇasīṁ gamiṣyāmi gatvā vai kāśināṁ purīm |<br>
dharmacakraṁ pravartiṣye lokeṣvaprativartitam || <a class='ref vns' id='vns26.6' href='#vns26.6'>Verse 26.6</a></p>
</blockquote>
<p><a class='ref sc' id='sc18' href='#sc18'>SC 18</a>tadbhaviṣyasi gautama ityuktvā sa ājīvako dakṣiṇāmukhaḥ prākrāmat | tathāgato ’pyuttarāmukhaḥ prākrāmat ||</p>
<p><a class='ref sc' id='sc19' href='#sc19'>SC 19</a>iti hi bhikṣavastathāgato gayāyāṁ sudarśanena nāgarājena nimantrito ’bhut vāsena bhaktena ca | tatastathāgato rohitavastumagamat, tasmādurubilvākalpaṁ tasmādaṇālamagamat, tataḥ sārathipuram | eṣu ca sarveṣu bhikṣavastathāgato gṛhapatibhirbhaktena vāsena copanimantryamāṇo ’nupūrveṇa gaṅgāyā nadyāstīramupāgamat ||</p>
<p><a class='ref sc' id='sc20' href='#sc20'>SC 20</a>tena khalu punarbhikṣavaḥ samayena gaṅgā mahānadī suparipūrṇā samatīrthakā vahati sma ||</p>
<p><a class='ref sc' id='sc21' href='#sc21'>SC 21</a>atha khalu bhikṣavastathāgato nāvikasamīpamupāgamatpārasaṁtaraṇāya | sa prāha—prayaccha gautama tarapaṇyam | na me ’sti mārṣa tarapaṇyamityuktvā tathāgato vihāyasā pathā tīrātparaṁ tīramagamat | tataḥ sa nāvikastaṁ dṛṣṭvātīva vipratisāryabhūt—evaṁvidho dakṣiṇīyo mayā na tārita iti | hā kaṣṭamiti kṛtvā mūrchitaḥ pṛthivyāṁ patitaḥ | tata enāṁ prakṛtiṁ nāviko rājñe bimbisārāya ārocayāmāsa—śramaṇaḥ svāmi gautamastarapaṇyaṁ yācamāno nāsti tarapaṇyamityuktvā vihāyasā atastīrātparaṁ tīraṁ gata iti | tacchrutvā tadagreṇa rājñā bimbisāreṇa sarvapravrajitānāṁ tarapaṇyamutsṛṣṭamabhavat ||</p>
<p><a class='ref sc' id='sc22' href='#sc22'>SC 22</a>iti hi bhikṣavastathāgato ’nupūrveṇa janapadacaryāṁ caran yena vārāṇasī mahānagarī tenopasaṁkrāmat | upasaṁkramya kālyameva nivāsya pātracīvaramādāya vārāṇasīṁ mahānagarīṁ piṇḍāya prāvikṣat | tasyāṁ piṇḍāya caritvā kṛtabhaktakṛtyaḥ paścādbhaktapiṇḍapātrapratikrāntaḥ yena ṛṣipatano mṛgadāvo yena ca pañcakā bhadravargīyāstenopasaṁkrāmati sma | adrākṣuḥ khalu punaḥ pañcakā bhadravargīyāstathāgataṁ dūrata evāgacchantam | dṛṣṭvā ca kriyābandhamakārṣuḥ—eṣa sa āyuṣmantaḥ śramaṇo gautama āgacchati sma śaithiliko bāhulikaḥ pradhānavibhraṣṭaḥ | anena khalvapi tayāpi tāvatpūrvikayā duṣkaracaryayā na śakitaṁ kiṁciduttarimanuṣyadharmādalamāryajñānadarśanaviśeṣaṁ sākṣātkartum | kiṁ punaretarhi audārikamāhāramāharan sukhallikāyogamanuyukto viharan | abhavyaḥ khalveṣa śaithiliko bāhulikaḥ | nāsya kenacitpratyudgantavyaṁ na pratyutthātavyam | na pātracīvaraṁ pratigrahītavyaṁ nāśanaṁ dātavyaṁ na pānīyaṁ paribhogyaṁ na pādapratiṣṭhānaṁ sthāpayitvātiriktānyāsanāni | vaktavyaṁ ca—<a class='ref vai' id='vai298' href='#vai298'>Vai 298</a> saṁvidyanta imānyāyuṣman gautama atiriktānyāsanāni | sacedākāṅkṣasi niṣīdeti | āyuṣmāṁstvājñānakauṇḍinyaścittenādhivāsayati sma | vācā ca na pratikṣipati sma | yathā yathā ca bhikṣavastathāgato yena pañcakā bhadravargīyāstenopasaṁkrāmati sma, tathā tathā te svakasvakeṣvāsaneṣu na ramante sma, utthātukāmā abhūvan | tadyathāpi nāma pakṣī śakuniḥ pañjaragataḥ syāt, tasya ca pañjaragatasyādho ’gnirdagdho bhavet | so ’gnisaṁtaptastvaritamūrdhvamutpatitukāmo bhavet pratretukāmaśca, evameva yathā yathā tathāgataḥ pañcakānāṁ bhadravargīyāṇāṁ sakāśamupasaṁkrāmati sma, tathā tathā pañcakā bhadravargīyāḥ svakasvakeṣvāsaneṣu na ramante sma, utthātukāmā abhūvan | tatkasmāt? na sa kaścitsattvaḥ sattvanikāye saṁvidyate yastathāgataṁ dṛṣṭvā āsanānna pratyuttiṣṭhet | yathā yathā ca tathāgataḥ pañcakān bhadravargīyānupasaṁkrāmati sma, tathā tathā pañcakā bhadravargīyāstathāgatasya śriyaṁ tejaścāsahamānā āsanebhyaḥ prakampyamānāḥ sarve kriyākāraṁ bhittvā cotthāyāsanebhyaḥ, kaścitpratyudgacchati sma, kaścitpratyudgamya pātracīvaraṁ pratigṛhṇāti sma | kaścidāsanamupanāmayati sma | kaścitpādapratiṣṭhāpanaṁ kaścitpādaprakṣālanodakamupasthāpayati sma | evaṁ cāvocat—svāgataṁ te āyuṣman gautama, svāgataṁ te āyuṣman gautam | niṣīdedamāsanaṁ prajñaptam | nyaṣīdatkhalvapi bhikṣavastathāgataḥ prajñapta evāsane | pañcakā pi bhadravargīyāste tathāgatena sārdhaṁ vividhāṁ saṁmodanīṁ saṁrañjanīṁ kathāṁ kṛtvaikānte niṣeduḥ | ekānte niṣaṇṇāśca te pañcakā bhadravargīyāstathāgatametadavocan—viprasannāni te āyuṣman gautamendriyāṇi, pariśuddhaśchavivarṇa iti hi sarvaṁ pūrvavat | tadasti te āyuṣman gautama kaściduttarimanuṣyadharmāṁdalamāryajñānadarśanaviśeṣaḥ sākṣātkṛtaḥ? evamukte bhikṣavastathāgataḥ pañcakān bhadravargīyānevamāha—mā yūyaṁ bhikṣavastathāgatamāyuṣmadvādena samudācariṣṭa | mā vo bhūddīrgharātramarthāya hitāya sukhāya | amṛtaṁ mayā bhikṣavaḥ sākṣātkṛto ’mṛtagāmī ca mārgaḥ | buddho ’hamasmi bhikṣavaḥ sarvajñaḥ sarvadarśī śītībhūto ’nāśravaḥ | vaśī sarvadharmeṣu | dharmamahaṁ bhikṣavo deśayiṣyāmi, āśu gacchata śṛṇuta pratipadyadhvam | śrotamavadadhata ahamavavadāmyanuśāsmi | yathā mayā samyagavavaditāḥ samyaganuśiṣṭā yūyamapyāśravāṇāṁ cetovimuktaṁ prajñāvimuktiṁ ca dṛṣṭa eva dharme sākṣātkṛtvopasaṁpadya pravedayiṣyatha—kṣīṇā no jātiruṣitaṁ ca brahmacaryam, kṛtaṁ karaṇīyam, nāparamityato ’nyadbhavaṁ prajānāma iti | nanu ca yuṣmākaṁ bhikṣava etadabhūt—ayaṁ khalvāyuṣmanta āgacchati śramaṇo gautamaḥ śaithiliko bāhulikaḥ pradhānavibhraṣṭa iti pūrvavat | sacedākāṅkṣasi niṣīdeti | teṣāṁ ca ehi bhikṣava ityukte yatkiṁcittīrthikaliṅgaṁ tīrthikadhvajaḥ, sarvo ’sau tatkṣaṇamevāntaraghāt | tricīvaraṁ pātraṁ ca prādurabhūt, tadanu chinnāśca keśāḥ | tadyathāpi nāma varṣaśatopasaṁpannasya bhikṣorīryāpathaḥ saṁvṛtto ’bhut | saiva ca teṣāṁ pravrajyābhūtsaivopasaṁpadbhikṣubhāvaḥ ||</p>
<p><a class='ref sc' id='sc23' href='#sc23'>SC 23</a>atha khalu bhikṣavastasyāṁ velāyāṁ pañcakā bhadravargīyā bhikṣavastathāgatasya caraṇayornipatyātyayaṁ deśayanti sma | tathāgatasyāntike śāstṛsaṁjñāṁ premaṁ ca prasādaṁ ca gauravaṁ cotpādayanti sma | gauravajātāśca bahuvicitrapuṣkariṇyāṁ tathāgatasya snānaparikarma kurvanti sma | snānapratyuttīrṇasya <a class='ref vai' id='vai299' href='#vai299'>Vai 299</a> ca bhikṣavastathāgatasyaitadabhavat—kasmin khalu pūrvakaistathāgatairarhadbhiḥ samyaksaṁbuddhairniṣadya dharmacakraṁ pravartitam? yasmiṁśca bhikṣavaḥ pṛthivīpradeśe pūrvakaistathāgatairarhadbhirdharmacakraṁ pravartitamabhūt, atha tasmin pṛthivīpradeśe saptaratnamayamāsanasahasraṁ prādurabhūt ||</p>
<p><a class='ref sc' id='sc24' href='#sc24'>SC 24</a>atha tathāgataḥ pūrvakāṇāṁ tathāgatānāṁ gauraveṇa trīṇyāsanāni pradakṣiṇīkṛtya siṁha iva nirbhīścaturtha āsane paryaṅkamābhujya niṣīdati sma | pañcakā api bhikṣavastathāgatasya pādau śirobhirabhivandya tathāgatasya purato niṣeduḥ ||</p>
<p><a class='ref sc' id='sc25' href='#sc25'>SC 25</a>atha khalu bhikṣavastasyāṁ velāyāṁ tathārūpāṁ kāyātprabhāṁ tathāgataḥ prāmuñcadyayā prabhayā ayaṁ trisāhasramahāsāhasro lokadhāturmahatāvabhāsena sphuṭo ’bhūt | tena cāvabhāsena yā api lokāntarikā aghā aghasphuṭā andhakāratamisrā yatremau candrasūryau evaṁmaharddhikāvevaṁ mahānubhāvāvevaṁ maheśākhyau ābhayā ābhāṁ varṇenaṁ varṇaṁ tejasā tejo nābhitapato nābhivirocataḥ | tatra ye sattvā upapannāste svakasvakamapi bāhuṁ prasāritaṁ na paśyanti sma, tatrāpi tasmin samaye mahata udārasyāvabhāsasya loke prādurbhāvo ’bhut | ye ca tatra sattvā upapannāste tenāvabhāsena parisphuṭāḥ samānā anyonyaṁ paśyanti sma | anyonyaṁ saṁjānante sma | evaṁ cāhuḥ—anye ’pi kila bhoḥ sattvā ihopapannāḥ, anye ’pi kila bhoḥ sattvā ihopapannāḥ iti | ayaṁ ca trisāhasramahāsāhasro lokadhātuḥ ṣaḍvikāramaṣṭādaśamahānimittamabhūt—akampat prākampat saṁprākampat | avedhat prāvedhat saṁprāvedhat | acalat prācalat saṁprācalat | akṣubhyat prākṣubhyat saṁprākṣubhyat | araṇat prāraṇat saṁprāraṇat | agarjat prāgarjat saṁprāgarjat | ante ’vanamati sma, madhye unnamati sma | madhye ’vanamati sma ante unnamati sma | pūrvasyāṁ diśyavanamati sma, paścimāyāṁ diśyunnamati sma | paścimāyāṁ diśyavanamati sma, pūrvasyāṁ diśyunnamati sma | dakṣiṇasyāṁ diśyavanamati sma, uttarasyāṁ diśyunnamati sma | uttarasyāṁ diśyavanamati sma, dakṣiṇasyāṁ diśyunnamati sma | tasmiṁśca samaye harṣaṇīyāstoṣaṇīyāḥ premaṇīyāḥ prasādanīyā avalokanīyāḥ prahlādanīyā nirvarṇanīyā aprativarṇanīyā asecanīyā apratikūlā anuttrāsakarāḥ śabdāḥ śrūyante sma | na ca kasyacitsattvasya tasmin kṣaṇe viheṭhā vā trāso vā bhayaṁ vā stambhitatvaṁ vābhūt | na ca bhūyaḥ sūryacandramasorna śakrabrahmalokapālānāṁ tasmin kṣaṇe prabhāḥ prajñāyante sma | sarvanarakatiryagyoniyamalokopapannāśca sattvāstasmin kṣaṇe vigataduḥkhā abhuvan sarvasukhasamarpitāḥ | na ca kasyacitsattvasya rāgo bādhate sma, dveṣo vā moho vā īrṣyā vā mātsaryaṁ vā māno vā mrakṣo vā mado vā krodho vā vyāpādo vā paridāho vā | sarvasattvāstasmin kṣaṇe maitracittāḥ hitacittāḥ parasparaṁ mātāpitṛsaṁjñino ’bhūvan | tataśca prabhāvyūhādimā gāthā niścaranti sma—</p>
<blockquote class='gatha'>
<p><a class='ref sc' id='sc26' href='#sc26'>SC 26</a>yo ’sau tuṣitālayāccyutvā okrāntu mātukukṣau hi |<br>
jātaśca lumbinivane pratigṛhītaḥ śacīpatinā || <a class='ref vns' id='vns26.7' href='#vns26.7'>Verse 26.7</a></p>
<p><a class='ref sc' id='sc27' href='#sc27'>SC 27</a><a class='ref vai' id='vai300' href='#vai300'>Vai 300</a>yaḥ siṁhavikramagatiḥ saptapadā vikramī asaṁmūḍhaḥ |<br>
brahmasvarāmatha giraṁ pramumoca jagatyahaṁ śreṣṭhaḥ || <a class='ref vns' id='vns26.8' href='#vns26.8'>Verse 26.8</a></p>
<p><a class='ref sc' id='sc28' href='#sc28'>SC 28</a>caturo dvīpāṁstyaktvā pravrajitaḥ sarvasattvahitahetoḥ |<br>
duṣkaratapaścaritvā upāgamadyena mahimaṇḍaḥ || <a class='ref vns' id='vns26.9' href='#vns26.9'>Verse 26.9</a></p>
<p><a class='ref sc' id='sc29' href='#sc29'>SC 29</a>sabalaṁ nihatya māraṁ bodhiprāpto hitāya lokasya |<br>
vārāṇasīmupagato dharmacakraṁ pravartayitā || <a class='ref vns' id='vns26.10' href='#vns26.10'>Verse 26.10</a></p>
<p><a class='ref sc' id='sc30' href='#sc30'>SC 30</a>sabrahmaṇā saha surairadhyeṣṭo vartayasva śamacakram |<br>
adhivāsitaṁ ca muninā loke kāruṇyamutpādya || <a class='ref vns' id='vns26.11' href='#vns26.11'>Verse 26.11</a></p>
<p><a class='ref sc' id='sc31' href='#sc31'>SC 31</a>so ’yaṁ dṛḍhapratijño vārāṇasimupagato mṛgadāvam |<br>
cakraṁ hyanuttaramasau pravartayitātyadbhutaṁ śrīmān || <a class='ref vns' id='vns26.12' href='#vns26.12'>Verse 26.12</a></p>
<p><a class='ref sc' id='sc32' href='#sc32'>SC 32</a>yaḥ śrotukāmu dharmaṁ yaḥ kalpanayutaiḥ samārjitu jinena |<br>
śīghramasau tvaramāṇo āgacchatu dharmaśravaṇāya || <a class='ref vns' id='vns26.13' href='#vns26.13'>Verse 26.13</a></p>
<p><a class='ref sc' id='sc33' href='#sc33'>SC 33</a>duravāpyaṁ mānuṣyaṁ buddhotpādaḥ sudurlabhā śraddhā |<br>
śreṣṭhaṁ ca dharmaśravaṇaṁ aṣṭākṣaṇavivarjana durāpāḥ || <a class='ref vns' id='vns26.14' href='#vns26.14'>Verse 26.14</a></p>
<p><a class='ref sc' id='sc34' href='#sc34'>SC 34</a>prāptāśca te ’dya sarve buddhotpādaḥ kṣaṇastathā śraddhā |<br>
dharmaśravaṇaśca varaḥ pramādamakhilaṁ vivarjayata || <a class='ref vns' id='vns26.15' href='#vns26.15'>Verse 26.15</a></p>
<p><a class='ref sc' id='sc35' href='#sc35'>SC 35</a>bhavati kadācidavasthā yaḥ kalpanayutairna śrūyate dharmaḥ |<br>
saṁprāptaḥ sa ca vādya pramādamakhilaṁ vivarjayata || <a class='ref vns' id='vns26.16' href='#vns26.16'>Verse 26.16</a></p>
<p><a class='ref sc' id='sc36' href='#sc36'>SC 36</a>bhaumādīn devagaṇān saṁcodayatī ca brahmaparyantām |<br>
āyāta laghuṁ sarve vartayitā nāyako hyamṛtacakram || <a class='ref vns' id='vns26.17' href='#vns26.17'>Verse 26.17</a></p>
<p><a class='ref sc' id='sc37' href='#sc37'>SC 37</a>saṁcoditāśca mahatā devaghoṣeṇa tatkṣaṇaṁ sarve |<br>
tyaktvā devasamṛddhiṁ prāptā buddhasya te pārśve || <a class='ref vns' id='vns26.18' href='#vns26.18'>Verse 26.18</a></p>
</blockquote>
<p><a class='ref sc' id='sc38' href='#sc38'>SC 38</a>iti hi bhikṣavo bhaumaidevairvārāṇasyāṁ ṛpipatane mṛgadāve dharmacakrapravartanārthaṁ tathāgatasya mahāmaṇḍalamātro ’dhiṣṭhito ’bhūt citro darśanīyo vipulo vistīrṇaḥ saptayojanaśatānyāyāmo vistāreṇa | upariṣṭāśca devaiśchatradhvajapatākāvitānasamalaṁkṛtaṁ gaganatalaṁ samalaṁkṛtamabhūt | kāmāvacarai rūpāvacaraiśca devaputraiścaturaśītisiṁhāsanaśatasahasrāṇi tathāgatāyopanāmitānyabhūvan—iha niṣadya bhagavān dharmacakraṁ pravartayatu asmākamanukampāmupādāyeti ||</p>
<p><a class='ref sc' id='sc39' href='#sc39'>SC 39</a>atha khalu bhikṣavastasmin samaye pūrvadakṣiṇapaścimottarābhyo digbhya ūrdhvamadhaḥ samantāddaśabhyo digbhyo bahavo bodhisattvakoṭyaḥ pūrvapraṇidhānasamanvāgatā āgatya tathāgatasya caraṇayornipatya dharmacakrapravartanāyādhyeṣante sma | ye ceha trisāhasramahāsāhasre lokadhātau śakro vā brahmā vā lokapālā <a class='ref vai' id='vai301' href='#vai301'>Vai 301</a> vā tadanye vā maheśākhyamaheśākhyā devaputrāste ’pi sarve tathāgatasya caraṇayoḥ śirobhiḥ praṇipatya tathāgatamadhyeṣante sma dharmacakrapravartanāya—pravartayatu bhagavān dharmacakram, pravartayatu sugato dharmacakraṁ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṁ ca manuṣyāṇāṁ ca | yajasva bhagavan dharmayajñam, pravarṣa mahādharmavarṣam, ucchrepaya mahādharmadhvajam, prapūraya mahādharmaśaṅkham, pratāḍaya mahādharmadundubhim ||</p>
<p><a class='ref sc' id='sc40' href='#sc40'>SC 40</a>tatredamucyate |</p>
<blockquote class='gatha'>
<p><a class='ref sc' id='sc41' href='#sc41'>SC 41</a>trisahasra ito bahu brahma sureśvara pāla tathā<br>
upagamya jinasya kramebhi nipatya udāhariṣu |<br>
smara pūrvapratijñāṁ mahāmuni yā tvaya vāca kṛtā<br>
ahu jyeṣṭhu viśiṣṭu prajāya kariṣye dukhasya kṣayam || <a class='ref vns' id='vns26.19' href='#vns26.19'>Verse 26.19</a></p>
<p><a class='ref sc' id='sc42' href='#sc42'>SC 42</a>tvaya dharṣitu mārū sasainyu drumendri sthihitva mune<br>
varabodhi vibuddha suśānti nipātita kleśadrumāḥ |<br>
abhiprāyu prapūrṇa aśeṣa ya cintita kalpaśatā<br>
janatāṁ prasamīkṣya anāyika vartaya cakravaram || <a class='ref vns' id='vns26.20' href='#vns26.20'>Verse 26.20</a></p>
<p><a class='ref sc' id='sc43' href='#sc43'>SC 43</a>sugatasya prabhāya prabhāsita kṣetrasahasraśatā<br>
bahavaḥ śatabuddhasutāśca upāgata ṛddhibalaiḥ |<br>
vividhāṁ sugatasya karitvana pūja mahānicayāṁ<br>
stavayiṁsu tathāgatu bhūtaguṇebhi adhyeṣitu kāruṇikam || <a class='ref vns' id='vns26.21' href='#vns26.21'>Verse 26.21</a></p>
<p><a class='ref sc' id='sc44' href='#sc44'>SC 44</a>karuṇāghana vidyutaprajña vipaśyana vāyusamā<br>
abhigarjitu kalpasahasra nimantritu sarvajagat |<br>
aṣṭāṅgikamārgajalo dhara varṣa samehi jagasya tṛṣāṁ<br>
balaindriyadhyānavimokṣa vivardhaya sasyadhanam || <a class='ref vns' id='vns26.22' href='#vns26.22'>Verse 26.22</a></p>
<p><a class='ref sc' id='sc45' href='#sc45'>SC 45</a>bahukalpasahasra suśikṣitu śūnyatattva sthitā<br>
samudānitu dharmaju bheṣaju jānitu sattvacarī |<br>
janatā iya vyādhiśatebhi upadruta kleśagaṇaiḥ<br>
jinavaidya pramocaya vartaya dharmacakravaram || <a class='ref vns' id='vns26.23' href='#vns26.23'>Verse 26.23</a></p>
<p><a class='ref sc' id='sc46' href='#sc46'>SC 46</a>ṣaḍi pāramite cirarātru vivardhitu kośu tvayā<br>
asamaṁ tu acālyu praṇītu susaṁcitu dharmadhanam |<br>
praja sarva anātha daridra anāyika dṛṣṭva imāṁ<br>
vicaraṁ dhana sapta vināyaka cakra pravartayahī || <a class='ref vns' id='vns26.24' href='#vns26.24'>Verse 26.24</a></p>
<p><a class='ref sc' id='sc47' href='#sc47'>SC 47</a><a class='ref vai' id='vai302' href='#vai302'>Vai 302</a>dhanadhānya hiraṇyasuvarṇa tathaiva ca vastra śubhā<br>
vara puṣpa vilepana dhūpana cūrṇa gṛhāśca varāḥ |<br>
antaḥpura rājya priyātmaja tyakta praharṣayato<br>
jina bodhi gaveṣata sātivibuddha pravartaya cakravaram || <a class='ref vns' id='vns26.25' href='#vns26.25'>Verse 26.25</a></p>
<p><a class='ref sc' id='sc48' href='#sc48'>SC 48</a>tatha śīlu akhaṇḍu akalmaṣu rakṣitu kalpaśatāṁ<br>
sada kṣānti subhāvita vīrya alīnu abhūṣi tava |<br>
vara dhyāna abhijña vipaśyana prajña upekṣa mune<br>
paripūrṇa manoratha nirjvara vartaya cakravaram || <a class='ref vns' id='vns26.26' href='#vns26.26'>Verse 26.26</a></p>
</blockquote>
<p><a class='ref sc' id='sc49' href='#sc49'>SC 49</a>atha khalu bhikṣavaḥ sahacittotpādadharmacakrapravartī nāma bodhisattvo mahāsattvastasyāṁ velāyāṁ cakraṁ sarvaratnapratyuptaṁ sarvaratnapraśobhitaṁ nānāratnālaṁkāravyūhavibhūṣitaṁ sahasrāraṁ sahasraraśmi sanābhikaṁ sanemikaṁ sapuṣpadāmaṁ sahemajālaṁ sakiṅkiṇījālaṁ sagandhahastaṁ sapūrṇakumbhaṁ sanandikāvartaṁ sasvastikālaṁkṛtaṁ nānāraṅgaraktadivyavastropaśobhitaṁ divyapuṣpagandhamālyavilepanānuliptaṁ sarvākāravaropetaṁ tathāgatāya dharmacakrapravartanāya pūrvapraṇidhānābhinirhṛtaṁ bodhisattvāśayaviśodhitaṁ tathāgatapūjārhaṁ sarvatathāgatasamanvāhṛtaṁ sarvabuddhādhiṣṭhānāvilopitaṁ pūrvakaistathāgatairarhadbhiḥ samyaksaṁbuddhaiḥ pratyeṣitaṁ pravartitapūrvaṁ ca dharmacakramupanāmayati sma | upanāmya ca kṛtāñjalipuṭastathāgatamābhirgāthābhirabhyaṣṭāvīt—</p>
<blockquote class='gatha'>
<p><a class='ref sc' id='sc50' href='#sc50'>SC 50</a>dīpaṁkareṇa yada vyākṛtu śuddhasattvo buddho bhaviṣyasi hi tvaṁ narasiṁhasiṁhaḥ |<br>
tasmiṁ samāsi praṇidhī iyamevarūpā saṁbodhiprāptu ahu dharma adhyeṣayeyam || <a class='ref vns' id='vns26.27' href='#vns26.27'>Verse 26.27</a></p>
<p><a class='ref sc' id='sc51' href='#sc51'>SC 51</a>na ca śakya sarvi gaṇanāya anupraveṣṭuṁ ye āgatā daśadiśebhirihāgrasattvāḥ |<br>
adhyeṣi śākyakulanandana dharmacakre prahvā kṛtāñjalipuṭāścaraṇau nipatya || <a class='ref vns' id='vns26.28' href='#vns26.28'>Verse 26.28</a></p>
<p><a class='ref sc' id='sc52' href='#sc52'>SC 52</a>yā bodhimaṇḍi prakṛtā ca surairviyūhā yā vā viyūha kṛta sarvajinātmajebhiḥ |<br>
sā sarva saṁsthita viyūha ti dharmacakre paripūrṇakalpa bhaṇamānu kṣayaṁ na gacchet || <a class='ref vns' id='vns26.29' href='#vns26.29'>Verse 26.29</a></p>
<p><a class='ref sc' id='sc53' href='#sc53'>SC 53</a>trisahasri loki gaganaṁ sphuṭa devasaṁghaiḥ dharaṇītalaṁ asurakinnaramānuṣaiśca |<br>
utkāsaśabdu napi śrūyati tanmuhūrtaṁ sarvi prasannamanaso jinamabhyudīkṣan || <a class='ref vns' id='vns26.30' href='#vns26.30'>Verse 26.30</a></p>
</blockquote>
<p><a class='ref sc' id='sc54' href='#sc54'>SC 54</a><a class='ref vai' id='vai303' href='#vai303'>Vai 303</a>iti hi bhikṣavastathāgato rātryāḥ prathame yāme tūṣṇībhāvenādhivāsayati sma | rātryā madhyame yāme saṁrañjanīyāṁ kathāṁ pravartayati sma | rātryāḥ paścime yāme pañcakān bhadravargīyānāmantryaitadavocat—dvāvimau bhikṣavaḥ pravrajitasyāntāvakramau | yaśca kāmeṣu kāmasukhallikā yogo hīno grāmyaḥ pārthagjaniko nālamāryo ’narthopasaṁhito nāyatyāṁ brahmacaryāya na nirvide na virāgāya na nirodhāya nābhijñāya na saṁbodhaye na nirvāṇāya saṁvartate | yā ceyamamadhyamā pratipadā ātmakāyaklamathānuyogo duḥkho ’narthopasaṁhito dṛṣṭadharmaduḥkhaścāyatyāṁ ca duḥkhavipākaḥ | etau ca bhikṣavo dvāvantāvanupagamya madhyamayaiva pratipadā tathāgato dharmaṁ deśayati—yaduta samyagdṛṣṭiḥ samyaksaṁkalpaḥ samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiriti | catvārīmāni bhikṣava āryasatyāni | katamāni catvāri? duḥkhaṁ duḥkhasamudayo duḥkhanirodho duḥkhanirodhagāminī pratipat | tatra katamad duḥkham? jātirapi duḥkhaṁ jarāpi duḥkhaṁ vyādhirapi duḥkhaṁ maraṇamapi apriyasaṁprayogo ’pi priyaviprayogo ’pi duḥkham | yadapi icchan paryeṣamāṇo na labhate tadapi duḥkham | saṁkṣepāt pañcopādānaskadhā duḥkham | idamucyate duḥkham | tatra katamo duḥkhasamudayaḥ? yeyaṁ tṛṣṇā paunarbhavikī nandīrāgasahagatā tatratatrābhinandinī ayamucyate duḥkhasamudayaḥ | tatra katamo duḥkhanirodhaḥ? yo ’syā eva tṛṣṇāyāḥ punarbhavikyā nandīrāgasahagatāyāstatratatrābhinandinyā janikāyā nirvartikāyā aśeṣo virāgo nirodhaḥ ayaṁ duḥkhanirodhaḥ | tatra katamā duḥkhanirodhagāminī pratipat? eṣa evāryāṣṭāṅgamārgaḥ | tadyathā | samyagdṛṣṭiryāvatsamyaksamādhiriti | idamucyate duḥkhanirodhagāminī pratipadāryasatyamiti | imāni bhikṣavaścatvāryāryasatyāni | iti duḥkhamiti me bhikṣavaḥ purvamaśruteṣu dharmeṣu yoniśomanasikārādbahulīkārājjñānamutpannaṁ cakṣurutpannaṁ vidyotpannā bhūrirutpannā meghotpannā prajñotpannā ālokaḥ prādurbhūtaḥ | ayaṁ duḥkhasamudaya iti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṁ cakṣurutpannaṁ vidyotpannā bhūrirutpannā meghotpannā prajñotpannā ālokaḥ prādurbhūtaḥ | ayaṁ duḥkhanirodha iti me bhikṣavaḥ sarvaṁ pūrvavadyāvadālokaḥ prādurbhūtaḥ | iyaṁ duḥkhanirodhagāminī pratipaditi me bhikṣavaḥ pūrvavadeva peyālaṁ yāvadālokaḥ prādurbhūtaḥ | yatkhalvidaṁ duḥkhaṁ parijñeyamiti me bhikṣavaḥ pūrvavadeva peyālaṁ yāvadālokaḥ prādurbhūtaḥ | sa khalvayaṁ duḥkhasamudayaḥ prahātavya iti me bhikṣavaḥ pūrvamaśrateṣu dharmeṣu sarvaṁ yāvadāloka iti | sa khalvayaṁ duḥkhanirodhaḥ sākṣātkartavya iti me bhikṣavaḥ pūrvavadyāvadāloka iti | sā khalviyaṁ duḥkhanirodhagāminī pratipadbhāvayitavyeti pūrvavadyāvadāloka iti | tatkhalvidaṁ duḥkhaṁ parijñātamiti me bhikṣavaḥ pūrvamaśrateṣu iti peyālam | sa khalvayaṁ duḥkhasamudayaḥ prahīṇa iti me bhikṣavaḥ pūrvamaśruteti peyālam | sa khalvayaṁ duḥkhanirodhaḥ sākṣātkṛta iti me bhikṣavaḥ pūrvamaśruteti peyālam | sā khalviyaṁ duḥkhanirodhagāminī pratipadbhāviteti me bhikṣavaḥ pūrvamaśruteṣu dharmeṣu yoniśomanasikārādbahulīkārājjñānamutpannaṁ cakṣurutpannaṁ bhūrirutpannā vidyotpannā medhotpannā prajñotpannā ālokaḥ prādūrbhūtaḥ ||</p>
<p><a class='ref sc' id='sc55' href='#sc55'>SC 55</a><a class='ref vai' id='vai304' href='#vai304'>Vai 304</a>iti hi bhikṣavo yāvadeva me eṣu caturṣvāryasatyeṣu yoniśo manasi kurvato evaṁ triparivartaṁ dvādaśākāraṁ jñānadarśanamutpadyate, na tāvadahaṁ bhikṣavo ’nuttarāṁ samyaksaṁbodhimabhisaṁbuddho ’smi iti pratijñāsiṣam | na ca me jñānadarśanamutpadyate | yataśca me bhikṣava eṣu caturṣvāryasatyeṣvevaṁ triparivartaṁ dvādaśākāraṁ jñānadarśanamutpannam, akopyā ca me cetovimuktiḥ, prajñāvimuktiśca sākṣātkṛtā, tato ’haṁ bhikṣavo ’nuttarāṁ samyaksaṁbodhimabhisaṁbuddho ’smi iti pratijñāsiṣam | jñānadarśanaṁ me udapādi | kṣīṇā me jātiḥ, uṣitaṁ brahmacaryam, kṛtaṁ karaṇīyam, nāparasmādbhavaṁ prajānāmi ||</p>
<p><a class='ref sc' id='sc56' href='#sc56'>SC 56</a>tatredamucyate |</p>
<blockquote class='gatha'>
<p><a class='ref sc' id='sc57' href='#sc57'>SC 57</a>vācāya brahmaruta kinnaragarjitāya aṁśaiḥ sahasranayutebhi samudgatāya |<br>
bahukalpakoṭi sada satyasubhāvitāya kauṇḍinyamālapati śākyamuniḥ svayaṁbhūḥ || <a class='ref vns' id='vns26.31' href='#vns26.31'>Verse 26.31</a></p>
<p><a class='ref sc' id='sc58' href='#sc58'>SC 58</a>cakṣuranityamadhruvaṁ tatha śrota ghrāṇaṁ jihvā pi kāya mana duḥkhā anātma śūnyā |<br>
jaḍāsvabhāva tṛṇakuḍma ivā nirīhā naivātra ātma na naro na ca jīvamasti || <a class='ref vns' id='vns26.32' href='#vns26.32'>Verse 26.32</a></p>
<p><a class='ref sc' id='sc59' href='#sc59'>SC 59</a>hetuṁ pratītya imi saṁbhuta sarvadharmā atyantadṛṣṭivigatā gaganaprakāśā |<br>
na ca kārako ’sti tatha naiva ca vedako ’sti na ca karma paśyati kṛtaṁ hyaśubhaṁ śubhaṁ vā || <a class='ref vns' id='vns26.33' href='#vns26.33'>Verse 26.33</a></p>
<p><a class='ref sc' id='sc60' href='#sc60'>SC 60</a>skandhā pratītya samudeti hi duḥkhamevaṁ saṁbhonti tṛṣṇa salilena vivardhamānā |<br>
mārgeṇa dharmasamatāya vipaśyamānā atyantakṣīṇa kṣayadharmatayā niruddhāḥ || <a class='ref vns' id='vns26.34' href='#vns26.34'>Verse 26.34</a></p>
<p><a class='ref sc' id='sc61' href='#sc61'>SC 61</a>saṁkalpakalpajanitena ayoniśena bhavate avidya na pi saṁbhavako ’sya kaści |<br>
saṁskārahetu dadate na ca saṁkramo ’sti vijñānamudbhavati saṁkramaṇaṁ pratītya || <a class='ref vns' id='vns26.35' href='#vns26.35'>Verse 26.35</a></p>
<p><a class='ref sc' id='sc62' href='#sc62'>SC 62</a>vijñāna nāma tatha ca rūpa samutthitāsti nāme ca rūpi samudenti ṣaḍindriyāṇi |<br>
ṣaḍindiyairnipatito iti sparśa uktaḥ sparśena tisra anuvartati vedanā ca || <a class='ref vns' id='vns26.36' href='#vns26.36'>Verse 26.36</a></p>
<p><a class='ref sc' id='sc63' href='#sc63'>SC 63</a><a class='ref vai' id='vai305' href='#vai305'>Vai 305</a>yatkiṁci vedayitu sarva satṛṣṇa uktā tṛṣṇāta sarva upajāyati duḥkhaskandhaḥ |<br>
upādānato bhavati sarva bhavapravṛttiḥ bhavapratyayā ca samudeti hi jātirasya || <a class='ref vns' id='vns26.37' href='#vns26.37'>Verse 26.37</a></p>
<p><a class='ref sc' id='sc64' href='#sc64'>SC 64</a>jātīnidāna jaravyādhidukhāni bhonti upapatti naika vividhā bhavapañjare ’smin |<br>
evameṣa sarva iti pratyayato jagasya na ca ātma pudgalu na saṁkramako ’sti kaści || <a class='ref vns' id='vns26.38' href='#vns26.38'>Verse 26.38</a></p>
<p><a class='ref sc' id='sc65' href='#sc65'>SC 65</a>yasminna kalpu na vikalpu yonimāhuḥ yadyoniśo bhavati na tatra avidya kāci |<br>
yasminnirodhu bhavatīha avidyatāyāḥ sarve bhavāṅga kṣayakṣīṇa kṣayaṁ niruddhā || <a class='ref vns' id='vns26.39' href='#vns26.39'>Verse 26.39</a></p>
<p><a class='ref sc' id='sc66' href='#sc66'>SC 66</a>evameṣa pratyayata buddha tathāgatena tena svayaṁbhu svakamātmanu vyākaroti |<br>
na skandha āyatana dhātu vademi buddhaṁ nānyatra hetvavagamādbhavatīha buddhaḥ || <a class='ref vns' id='vns26.40' href='#vns26.40'>Verse 26.40</a></p>
<p><a class='ref sc' id='sc67' href='#sc67'>SC 67</a>bhūmirna cātra paratīrthika niḥsṛtānāṁ śūnyā pravādi iha īdṛśa dharmayoge |<br>
ye pūrvabuddhacaritā suviśuddhasattvāḥ te śaknuvanti imi dharma vijānanāya || <a class='ref vns' id='vns26.41' href='#vns26.41'>Verse 26.41</a></p>
<p><a class='ref sc' id='sc68' href='#sc68'>SC 68</a>evaṁ hi dvādaśākāraṁ dharmacakraṁ pravartitam |<br>
kauṇḍinyena ca ājñātaṁ nirvṛttā ratanā trayaḥ || <a class='ref vns' id='vns26.42' href='#vns26.42'>Verse 26.42</a></p>
<p><a class='ref sc' id='sc69' href='#sc69'>SC 69</a>buddho dharmaśca saṁghaśca ityetadratanatrayam |<br>
parasparāṁ gataḥ śabdo yāvad brahmapurālayam || <a class='ref vns' id='vns26.43' href='#vns26.43'>Verse 26.43</a></p>
<p><a class='ref sc' id='sc70' href='#sc70'>SC 70</a>vartitaṁ virajaṁ cakraṁ lokanāthena tāyinā |<br>
utpannā ratanā trīṇi loke paramadurlabhā || <a class='ref vns' id='vns26.44' href='#vns26.44'>Verse 26.44</a></p>
<p><a class='ref sc' id='sc71' href='#sc71'>SC 71</a>kauṇḍinyaṁ prathamaṁ kṛtvā pañcakāścaiva bhikṣavaḥ |<br>
ṣaṣṭīnāṁ devakoṭīnāṁ dharmacakṣurviśodhitam || <a class='ref vns' id='vns26.45' href='#vns26.45'>Verse 26.45</a></p>
<p><a class='ref sc' id='sc72' href='#sc72'>SC 72</a>anye cāśītikoṭyastu rūpadhātukadevatāḥ |<br>
teṣāṁ viśodhitaṁ cakṣu dharmacakrapravartane || <a class='ref vns' id='vns26.46' href='#vns26.46'>Verse 26.46</a></p>
<p><a class='ref sc' id='sc73' href='#sc73'>SC 73</a><a class='ref vai' id='vai306' href='#vai306'>Vai 306</a>caturaśītisahasrāṇi manuṣyāṇāṁ samāgatā |<br>
teṣāṁ viśodhitaṁ cakṣu muktā sarvebhi durgatī || <a class='ref vns' id='vns26.47' href='#vns26.47'>Verse 26.47</a></p>
<p><a class='ref sc' id='sc74' href='#sc74'>SC 74</a>daśadiśatu ananta buddhasvaro gacchi tasmiṁ kṣaṇe<br>
ruta madhura manojña saṁśrūyante cāntarīkṣe śubha |<br>
eṣa daśabalena śākyarṣiṇā dharmacakrottamaṁ<br>
ṛṣipatanamupetya vārāṇasī vartito nānyathā || <a class='ref vns' id='vns26.48' href='#vns26.48'>Verse 26.48</a></p>
<p><a class='ref sc' id='sc75' href='#sc75'>SC 75</a>daśa diśita yi keci buddhaśatā sarvi tūṣṇībhutāḥ<br>
teṣa muninaye upasthāyakāḥ sarvi pṛcchī jināṁ |<br>
kimiti daśabalebhi dharmākathā chinna śrutvā rūtaṁ<br>
sādhu bhaṇata śīghra kiṁ kāraṇaṁ tūṣṇībhāvena sthitāḥ || <a class='ref vns' id='vns26.49' href='#vns26.49'>Verse 26.49</a></p>
<p><a class='ref sc' id='sc76' href='#sc76'>SC 76</a>purvabhavaśatebhi vīryābalai bodhi samudāniyā<br>
bahava śatasahasra paścānmukhā bodhisattvā kṛtāḥ |<br>
tena hitakareṇa uttaptatā prāpta bodhiḥ śivā<br>
cakra triparivarta prāvartitā tena tūṣṇībhutāḥ || <a class='ref vns' id='vns26.50' href='#vns26.50'>Verse 26.50</a></p>
<p><a class='ref sc' id='sc77' href='#sc77'>SC 77</a>imu vacana śruṇitva teṣāṁ munīsattvakoṭyaḥ śatā<br>
maitrabala janitva saṁprasthitā agrabodhiṁ śivām |<br>
vayamapi anuśikṣi tasyā mune vīryasthāmodgataṁ<br>
kṣipra bhavema loki lokottamā dharmacakṣurdadāḥ || <a class='ref vns' id='vns26.51' href='#vns26.51'>Verse 26.51</a><br>
iti ||</p>
</blockquote>
<p><a class='ref sc' id='sc78' href='#sc78'>SC 78</a>atha khalu maitreyo bodhisattvo mahāsattvo bhagavantametadavocat—ime bhagavan daśadiglokadhātusaṁnipatitā bodhisattvā mahāsattvā bhagavataḥ sakāśāddharmacakrapravartanavikurvaṇasya praveśaṁ śrotukāmāḥ | tatsādhu bhagavān deśayatu tathāgato ’rhan samyaksaṁbuddhaḥ kiyadrūpaṁ tathāgatena dharmacakraṁ pravartitam? bhagavānāha—gambhīraṁ maitreya dharmacakraṁ grāhānupalabdhitvāt | durdarśaṁ taccakraṁ dvayavigatatvāt | duranubodhaṁ taccakraṁ manasikārāmanasikāratvāt | durvijñānaṁ taccakraṁ jñānavijñānasamatānubaddhatvāt | anāvilaṁ taccakraṁ anāvaraṇavimokṣapratilabdhatvāt | sūkṣmaṁ taccakraṁ anupamopanyāsavigatatvāt | sāraṁ taccakraṁ vajropamajñānapratilabdhatvāt | abhedyaṁ taccakraṁ pūrvāntasaṁbhavatvāt | aprapañcaṁ taccakraṁ sarvaprapañcopārambhavigatatvāt |</p>
<p><a class='ref sc' id='sc79' href='#sc79'>SC 79</a>akopyaṁ taccakraṁ atyantaniṣṭhatvāt | sarvatrānugataṁ taccakraṁ ākāśasadṛśatvāt | tatkhalu punarmaitreya dharmacakraṁ sarvadharmaprakṛtisvabhāvaṁ saṁdarśanavibhavacakraṁ anutpādānirodhāsaṁbhavacakraṁ anālayacakraṁ akalpāvikalpadharmanayavistīraṇacakraṁ śūnyatācakraṁ animittacakraṁ apraṇihitacakraṁ anabhisaṁskāracakraṁ vivekacakraṁ virāgacakraṁ virodhacakraṁ tathāgatānubodhacakraṁ dharmadhātvasaṁbhedacakram | bhūtakoṭyavikopanacakraṁ asaṅgānāvaraṇacakraṁ pratītyāvatārobhayāntadṛṣṭisamatikramaṇacakraṁ anantamadhyadharmadhātvavikopanacakraṁ anābhogabuddhakāryapratipraśrabdhacakraṁ apravṛtyabhinirvṛtticakraṁ atyantānupalabdhicakraṁ anāyūhāniryūhacakraṁ <a class='ref vai' id='vai307' href='#vai307'>Vai 307</a> anabhilāpyacakraṁ prakṛtiyathāvaccakraṁ ekaviṣayasarvadharmasamatāvatāracakraṁ akṣaṇasattvavinayādhiṣṭhānapratyudāvartyacakraṁ advayasamāropaparamārthanayapraveśacakraṁ dharmadhātusamavasaraṇacakram | apremayaṁ taccakraṁ sarvapramāṇātikrāntam | asaṁkhyeyaṁ taccakraṁ sarvasaṁkhyāpagatam | acintyaṁ taccakraṁ cittapathasamatikrāntam | atulyaṁ taccakraṁ tulāpagatam | anabhilāpyaṁ taccakraṁ sarvarutaghoṣavākpathātītam | apramāṇamanupamamupamāgatamākāśasamasadṛśamanucchedamaśāśvataṁ pratītyāvatārāviruddhaśāntamatyantopaśamaṁ tattvaṁ tathāvitathānanyathānanyathībhāvaṁ sarvasattvarutacaraṇam | nigraho mārāṇāṁ parājayastīrthikānāṁ samatikrāmaṇaṁ saṁsāraviṣayādavatāraṇaṁ buddhaviṣaye parijñātamāryapudgalairanubaddhaṁ pratyekabuddhaiḥ parigṛhītaṁ bodhisattvaiḥ stutaṁ sarvabuddhairasaṁbhinnaṁ sarvatathāgataiḥ | evaṁrūpaṁ bhaitreya tathāgatena dharmacakraṁ pravartitaṁ yasya pravartanāttathāgata ityucyate | samyaksaṁbuddha ityucyate | svayaṁbhūrityucyate | dharmasvāmītyucyate | nāyaka ityucyate | vināyaka ityucyate | pariṇāyaka ityucyate | sārthavāha ityucyate | sarvadharmavaśavartītyucyate | dharmeśvara ityucyate | dharmacakrapravartītyucyate | dharmadānapatirityucyate | yajñasvāmītyucyate | suyaṣṭayajña ityucyate | siddhivrata ityucyate | pūrṇābhiprāya ityucyate | deśika ityucyate | āśvāsaka ityucyate | kṣemaṁkara ityucyate | śūra ityucyate | raṇaṁjaha ityucyate | vijitasaṁgrāma ityucyate | ucchritachatradhvajapatāka ityucyate | ālokakara ityucyate | prabhaṁkara ityucyate | tamonuda ityucyate | ulkādhārītyucyate | mahāvaidyarāja ityucyate | bhūtacikitsaka ityucyate | mahāśalyahartā ityucyate | vitimirajñānadarśana ityucyate | samantadarśītyucyate | samantavilokita ityucyate | samantacakṣurityucyate | samantaprabha ityucyate | samantāloka ityucyate | samantamukha ityucyate | samantaprabhākara ityucyate | samantacandra ityucyate | samantaprāsādika ityucyate | apratiṣṭhānāyūhāniryūha ityucyate | dharaṇīsama ityucyate anunnatāvanatatvāt | śailendrasama ityucyate aprakampyatvāt | sarvalokaśrīrityucyate sarvalokaguṇasamanvāgatatvāt | anavalokitamūrdha ityucyate sarvalokābhyudgatatvāt | samudrakalpa ityucyate gambhīraduravagāhatvāt | dharmaratnākara ityucyate sarvabodhipākṣikadharmaratnapratipūrṇatvāt | vāyusama ityucyate aniketatvāt | asaṅgabuddhirityucyate asaktābaddhāmuktacittatvāt | avaivartikadharma ityucyate sarvadharmanirvedhikajñānatvāt | tejaḥsama ityucyate durāsadasarvamananāprahīṇasarvakleśadāhapratyupasthānatvāt | apsama ityucyate anāvilasaṁkalpanirmalakāyacittavāhitapāpatvāt | ākāśasama ityucyate asaṅgajñānaviṣayānantamadhyedharmadhātugocarajñānābhijñaprāptatvāt | anāvaraṇajñānavimokṣavihārītyucyate nānāvaraṇīyadharmasuprahīṇatvāt | sarvadharmadhātuprasṛtakāya ityucyate gaganasamacakṣuḥpathasamatikrāntatvāt | uttamasattva ityucyate sarvalokaviṣayāsaṁkliṣṭatvāt | asaṅgasattva ityucyate | apramāṇabuddhirityucyate | lokottaradharmadeśika ityucyate | lokācārya ityucyate | lokavaidya ityucyate | lokābhyudgata ityucyate | lokadharmānupalipta ityucyate | lokanātha ityucyate | lokajyeṣṭha ityucyate | lokaśreṣṭha ityucyate | lokeśvara ityucyate | lokamahita ityucyate | lokaparāyaṇa <a class='ref vai' id='vai308' href='#vai308'>Vai 308</a> ityucyate | lokapāraṁgata ityucyate | lokapradīpa ityucyate | lokottara ityucyate | lokagururityucyate | lokārthakara ityucyate | lokānuvartaka ityucyate | lokavidityucyate | lokādhipateyaprāpta ityucyate | mahādakṣiṇīya ityucyate | pūjārha ityucyate | mahāpuṇyakṣetra ityucyate | mahāsattva ityucyate | agrasattva ityucyate | varasattva ityucyate | pravarasattva ityucyate | uttamasattva ityucyate | anuttarasattva ityucyate | asamasattva ityucyate | asadṛśasattva ityucyate | satatasamāhita ityucyate | sarvadharmasamatāvihārītyucyate | mārgaprāpta ityucyate | mārgadarśaka ityucyate | mārgadeśika ityucyate | supratiṣṭhitamārga ityucyate | māraviṣayasamatikrānta ityucyate | māramaṇḍalavidhvaṁsakara ityucyate | ajarāmaraśītībhāva ityucyate | vigatatamondhakāra ityucyate | vigatakaṇṭaka ityucyate | vigatakāṅkṣa ityucyate | vigatakleśa ityucyate | vinītasaṁśaya ityucyate | vimatisamuddhaṭita ityucyate | virakta ityucyate | vimukta ityucyate | viśuddha ityucyate | vigatarāga ityucyate | vigatadoṣa ityucyate | vigatamoha ityucyate | kṣīṇāśrava ityucyate | niḥkleśa ityucyate | vaśībhūta ityucyate | suvimuktacitta ityucyate | suvimuktaprajña ityucyate | ājāneya ityucyate | mahānāga ityucyate | kṛtakṛtya ityucyate | kṛtakaraṇīya ityucyate | apahṛtabhāra ityucyate | anuprāptasvakārtha ityucyate | parikṣīṇabhavasaṁyojana ityucyate | samatājñānavimukta ityucyate | sarvacetovaśiparamapāramitāprāpta ityucyate | dānapāraga ityucyate | śīlābhyudgata ityucyate | kṣāntipāraga ityucyate | vīryābhyudgata ityucyate | dhyānābhijñaprāpta ityucyate | prajñāpāraṁgata ityucyate | siddhapraṇidhāna ityucyate | mahāmaitravihārītyucyate | mahākaruṇāvihārītyucyate | mahāmuditāvihārītyucyate | mahopekṣāvihārītyucyate | sattvasaṁgrahaprayukta ityucyate | anāvaraṇapratisaṁvitprāpta ityucyate | pratiśaraṇabhūta ityucyate | mahāpuṇya ityucyate | mahājñānītyucyate | smṛtimatigatibuddhisaṁpanna ityucyate | smṛtyupasthānasamyakprahāṇaṛddhipādendriyabalabodhyaṅgasamarthavidarśanālokaprāpta ityucyate | uttīrṇasaṁsārārṇava ityucyate | pāraga ityucyate | sthalagata ityucyate | kṣemaprāpta ityucyate | abhayaprāpta ityucyate | marditakleśakaṇṭaka ityucyate | puruṣa ityucyate | mahāpuruṣa ityucyate | puruṣasiṁha ityucyate | vigatabhayalomaharṣaṇa ityucyate | nāga ityucyate | nirmala ityucyate | trimalamalaprahīṇa ityucyate | vedaka ityucyate | traividyānuprāpta ityucyate | caturoghottīrṇa ityucyate | pāraga ityucyate | kṣatriya ityucyate | brāhmaṇa ityucyate | ekaratnachatradhārītyucyate | vāhitapāradharma ityucyate | bhikṣurityucyate | bhinnāvidyāṇḍakośa ityucyate | śramaṇa ityucyate | arthasaṅgapathasamatikrānta ityucyate | śrotriya ityucyate | niḥsṛtakleśa ityucyate | balavānityucyate | daśabaladhārītyucyate | bhagavānityucyate | bhāvitakāya ityucyate | rājātirāja ityucyate | dharmarāja ityucyate | varapravaradharmacakrapravartyanuśāsaka ityucyate | akopyadharmadeśaka ityucyate | sarvajñajñānābhiṣikta ityucyate | asaṅgamahājñānavimalaviruktapaṭṭabaddha ityucyate | saptabodhyaṅgaratnasamanvāgata ityucyate | sarvadharmaviśeṣaprāpta <a class='ref vai' id='vai309' href='#vai309'>Vai 309</a> ityucyate | sarvāryaśrāvakāmātyāvalokitamukhamaṇḍala ityucyate | bodhisattvamahāsattvaputraparivāra ityucyate | suvinītavinaya ityucyate | suvyākṛtabodhisattva ityucyate | vaiśravaṇasadṛśa ityucyate | saptāryadhanaviśrāṇitakośa ityucyate | tyaktatyāga ityucyate | sarvasukhasaṁpattisamanvāgata ityucyate | sarvābhiprāyadātetyucyate | sarvalokahitasukhānupālaka ityucyate | indrasama ityucyate | jñānabalavajradhārī ityucyate | samantanetra ityucyate | sarvadharmānāvaraṇajñānadarśītyucyate | samantajñānavikurvaṇa ityucyate | vipuladharmanāṭakadarśanapraviṣṭa ityucyate | candrasama ityucyate | sarvajagadatṛptadarśana ityucyate | samantavipulaviśuddhaprabha ityucyate | prītiprāmodyakaraprabha ityucyate | sarvasattvābhimukhadarśanābhāsa ityucyate | sarvajagaccittāśayabhājanapratibhāsaprāpta ityucyate | mahāvyūha ityucyate | śaikṣāśaikṣajyotirgaṇaparivāra ityucyate | ādityamaṇḍalasama ityucyate | vidhūtamohāndhakāra ityucyate | mahāketurāja ityucyate | apramāṇānantaraśmirityucyate | mahāvabhāsasaṁdarśaka ityucyate | sarvapraśnavyākaraṇanirdeśāsaṁmūḍha ityucyate | mahāvidyāndhakāravidhvaṁsanakara ityucyate | mahājñānālokavilokitabuddhinirvikalpa ityucyate | mahāmaitrīkṛpākaruṇāsarvajagatsamaraśmipramuktapramāṇaviṣaya ityucyate | prajñāpāramitāgambhīradurāsadadurnirīkṣamaṇḍala ityucyate | brahmasama ityucyate | praśānteryāpatha ityucyate | sarveryāpathacaryāviśeṣasamanvāgata ityucyate | paramarūpadhārī ityucyate | asecanakadarśana ityucyate | śāntendriya ityucyate | śāntamānasa ityucyate | śamathasaṁbhāraparipūrṇa ityucyate | uttamaśamathaprāpta ityucyate | paramadamaśamathaprāpta ityucyate | śamathavidarśanāparipūrṇasaṁbhāra ityucyate | gupto jitendriyo nāga iva sudānto hrada ivāccho ’nāvilo viprasanna ityucyate | sarvakleśavāsanāvaraṇasuprahīṇa ityucyate | dvātriṁśanmahāpuruṣalakṣaṇasamanvāgata ityucyate | paramapuruṣa ityucyate | aśītyanuvyañjanaparivāravicitraracitagātra ityucyate | puruṣarṣabha ityucyate | daśabalasamanvāgata ityucyate | caturvaiśāradyaprāptānuttarapuruṣadamyasārathirityucyate | śāstetyucyate | aṣṭādaśāveṇikabuddhadharmaparipūrṇa ityucyate | aninditakāyavāṅmanaskarmānta ityucyate | sarvākāravaropetasupariśodhitajñānadarśanamaṇḍalatvācchūnyatāvihārītyucyate | pratītyasamutpādasamatābhisaṁbodhādānimittavihārītyucyate | paramārthasatyanayaprativedhādapraṇihitavihārītyucyate | sarvaprasthānāliptatvādanabhisaṁskāragocara ityucyate | sarvasaṁskārapratipraśrabdhatvādbhūtavādītyucyate | bhūtakoṭyavikopitajñānaviṣayatvādavitathānanyathāvādītyucyate | tathatādharmadhātvākāśalakṣaṇālakṣaṇaviṣayatvādaraṇyadharmasupratilabdha ityucyate | māyāmarīcisvapnodakacandrapratiśrutkapratibhāsasamatāsarvadharmavihāritvādamoghadarśanaśravaṇa ityucyate | parinirvāṇahetujanakatvādamoghapadavikramītyucyate | sattvavinayaparākramavikrāntatvādutkṣiptaparikheda ityucyate | avidyābhavatṛṣṇāsamucchinnatvātsthāpitasaṁkrama ityucyate | nairyāṇikapratipatsudeśakatvānnirjitamārakleśapratyarthika ityucyate | sarvamāraviṣayacaryānanuliptatvāduttīrṇakāmapaṅka ityucyate | kāmadhātusamatikrāntatvātpātitamānadhvaja <a class='ref vai' id='vai310' href='#vai310'>Vai 310</a> ityucyate | rūpadhātusamatikrāntatvāducchritaprajñādhvaja ityucyate | ārupyadhātusamatikrāntatvātsarvalokaviṣayasamatikrānta ityucyate | dharmakāyajñānaśarīratvānmahādruma ityucyate | anantaguṇaratnajñānasaṁkusumitavimuktiphalasusaṁpannatvādudumbarapuṣpasadṛśa ityucyate | durlabhaprādurbhāvadarśanatvāccintāmaṇiratnamaṇirājasama ityucyate | yathānayanirvāṇabhiprāyasupratipūraṇatvātsupratiṣṭhitapāda ityucyate | dīrgharātraṁ tyāgaśīlatapovratabrahmacaryadṛḍhasamādānācalāprakampyatvādvicitrasvastikanandyāvartasahasrācakrāṅkitapādatala ityucyate | dīrgharātraṁ mātāpitṛśramaṇabrāhmaṇagurudakṣiṇīyadhārmikarakṣāparipālanatayā śaraṇāgatānāṁ cāparityāgatvādāyatapārṣṇirityucyate | dīrgharātraṁ prāṇātipātoparatatvāddīrghāṅgulītyucyate | dīrgharātraṁ prāṇātipātavairamaṇyaṁparasattvasamādāyanatvādbahujanatrātetyucyate | dīrgharātraṁ prāṇātipātavairamaṇyaṁguṇavarṇasaṁprakāśanatvānmṛdutaruṇahastapāda ityucyate | dīrgharātraṁ mātāpitṛśramaṇabrāhmaṇagurudakṣiṇīyopasthānaparicaryāsnānānulepanasarpitailābhyaṅgasvahastaśarīraparikarmaparikhedatvājjālāṅgulīhastapāda ityucyate | dīrgharātraṁ dānapriyavadyatārthakriyāsamānārthatāsaṁgrahavastujālena sattvasaṁgrahakauśalyaṁsuśikṣitatvāducchaṅgapāda ityucyate | dīrgharātramuttarottari viśiṣṭatarakuśalamūlādhyālambanatvādūrdhvāṅgadakṣiṇāvartaromakūpa ityucate | dīrgharātraṁ mātāpitṛśramaṇabrāhmaṇagurudakṣiṇīyatathāgatacaityapradakṣiṇīkaraṇadharmaśravaṇacitrīkāraromaharṣaṇaparasattvasaṁharṣaṇadharmadeśanāprayogatvādeṇeyajaṅgha ityucyate | dīrgharātraṁ satkṛtya dharmaśravaṇagrahaṇadhāraṇavācanavijñāpanārthapadaniścayanistīraṇakauśalyena jarāvyādhimaraṇābhimukhānāṁ ca sattvānāṁ śaraṇagamanānupradānasatkṛtyadharmadeśanāparibhavabuddhitvātkośopagatabastiguhya ityucyate | dīrgharātraṁ śramaṇabrāhmaṇānāṁ tadanyeṣāṁ ca brahmacāriṇāṁ brahmacaryānugrahasarvapariskārānupradānanagnabalānupradānaparadārāgamanabrahmacaryaguṇavarṇasaṁprakāśanahryapatrāpyānupālanadṛḍhasamādānatvātpralambabāhurityucyate | dīrgharātraṁ hastasaṁyatapādasaṁyatasattvāviheṭhanaprayogamaitrakāyakarmavākkarmamanaskarmasamanvāgatatvānnyagrodhaparimaṇḍala ityucyate | dīrgharātraṁ bhojanamātrāṁ jñātā alpāhāratodārasaṁyamaglānabhaiṣajyānupradānahīnajanāparibhavānāthānavamardanatathāgatacaityaviśīrṇapratisaṁskāraṇastūpapratiṣṭhāpanatvādbhayārditebhyaśca sattvebhyo ’bhayapradānatvānmṛdutaruṇasūkṣmacchavirityucyate | dīrgharātraṁ mātāpitṛśramaṇabrāhmaṇagurudakṣiṇīyānāṁ snānānulepanasarpistailābhyaṅgaśīte uṣṇodakamuṣṇe śītodakacchāyātapaṛtusukhaparibhogānupradānamṛdutaruṇatūlasaṁsparśasukumāravastrāstīrṇaśayanāsanānupradānatathāgatacaityagandhatailasekasūkṣmapaṭṭadhvajapatākāguṇapradānatvātsuvarṇacchavirityucyate | dīrgharātraṁ sarvasattvāpratighātamaitrībhāvanāyogakṣāntisauratyeparasattvasamādāpanāvairavyāpādaguṇavarṇasaṁprakāśanatayā tathāgatacaityatathāgatapratimānāṁ ca suvarṇakhacanasuvarṇapuṣpasuvarṇacūrṇābhikiraṇasuvarṇavarṇapaṭṭapatākādhvajālaṁkārasuvarṇabhājanasuvarṇavastrānupradānatvādekaikanicitaromakūpa ityucyate | dīrgharātraṁ paṇḍitopasaṁkramaṇakiṁkuśalākuśalaparipṛcchanasāvadyānavadyasevyahīnamadhyapraṇītadharmaparipṛcchanārthamīmāṁsanaparitulanāsaṁmohatathāgatacaityakīṭalūtālayāñjaliyānirmālyanānātṛṇaśarkarāsamuddharaṇasaṁprayogatvātsaptotsada ityucyate | <a class='ref vai' id='vai311' href='#vai311'>Vai 311</a> dīrgharātraṁ mātāpitṛjyeṣṭhaśreṣṭhapūjyaśramaṇabrāhmaṇakṛpaṇavanīpakādibhya upāgatebhyaḥ satkṛtya yathābhiprāyamannapānāsanavastrāpaśrayapradīpakalpitajīvikapariskārasaṁpradānakūpapuṣkariṇīśītajalaparīpūrṇamahājanopabhogānupradānatvātsiṁhapūrvārdhakāya ityucyate | dīrgharātraṁ mātāpitṛśramaṇabrāhmaṇagurudakṣiṇīyāvanamanapraṇamanābhivādanābhayapradānadurbalāparibhavaśaraṇāgatāparityāgadṛḍhasargadānānutsargatvāccitāntarāṁsa ityucyate | dīrgharātraṁ svadoṣaparitulanapraskhalitaparachidrādoṣadarśanavivādamūlaparabhedakaramantraparivarjanasupratinissargamantrasvārakṣitavākkarmāntatvātsusaṁvṛttaskandha ityucyate | dīrgharātraṁ mātāpitṛśramaṇabrāhmaṇagurudakṣiṇīyānāṁ pratyutthānapratyudramanābhivādanakāmānāṁ ca sarvaśāstravaiśāradyena vivādakāmasattvanigrahasvadharmavinayānulomanasamyakpravṛttarājāmātyasamyakpravṛttakuśaladharmapathapratiṣṭhāpanaprabhāvanatathāgataśāsanaparigrahasaṁdhāraṇasarvakuśalacaryāsamādāpana pūrvaṁgamatvātsiṁhahanurityucyate | dīrgharātraṁ sarvavastuparityāgayathābhiprāyayācanakapriyābhidhānamupasaṁkrāntānāṁ cāvimānanājihmīkaraṇāvikṣepaṁ sarveṣāṁ yathābhiprāyaparipūraṇadānaparityāgadṛḍhasamādānānutsargatvāccatvāriṁśatsamadanta ityucyate | dīrgharātraṁ piśunavacanaparivarjanabhedamantrāgrahaṇasaṁdhisāmagrīrocanasamagrāṇāṁ cedācittena piśunavacanavigarhaṇasaṁdhisāmagrīguṇavarṇaprakāśanaprayogatvātsuśukladanta ityucyate | dīrgharātraṁ kṛṣṇapakṣaparivarjanaśuklapakṣakuśalopacayakṛṣṇakarmakṛṣṇavipākaparivarjanaśuklakarmaśuklavipākasaṁvarṇanakṣīrabhojanaśuklavastrapradānatathāgatacaityeṣu sudhākṛtakakṣīramiśrasaṁpradānasumanāvārṣikīdhānuskārimālāguṇapuṣpadāmaśuklavarṇakusumānupradānatvādaviraladanta ityucyate | dīrgharātraṁ hāsyoccaṭyanavivarjanānandakaraṇavāganurakṣaṇānandakaraṇavāgudīraṇaparaskhalitāparachidrāparimārgaṇasarvasattvasamacittasamādāpanasamaprayogasamadharmadeśanadṛḍhasamādānāparityāgatvādrasarasāgravānityucyate | dīrgharātraṁ sarvasattvāviheṭhanāvihiṁsanavividhavyādhispṛṣṭopasthānaglānabhaiṣajyānupradānatvātsarvarasārthikebhyaśca sarvarasapradānāparikhedatvādbahmasvara ityucyate | dīrgharātramanṛtaparuṣakarkaśaśāṭhyaparakaṭukaparābhiṣaṅginyapriyaparamarbhaghaṭṭanavākparivarjanamaitrīkaruṇāprayogamuditāprāmodyakaraṇīsnigdhamamadhuraślakṣṇahṛdayaṁgamasarvendriyaprahlādakaraṇīsamyagvākyasamyakprayogatvādabhinīlanetra ityucyate | dīrgharātraṁ mātāpitṛvatsarvasattvāpratihatacakṣuprayogaikaputravadyācanakamaitrīkāruṇyapūrvaṁgamasaṁprekṣaṇājihmīkaraṇaprasannendriyatathāgatacaityānimiṣanayanasaṁprekṣaṇaparasattvatathāgatadarśanasamādāpanadṛḍhasamādānatvādgopekṣanetra ityucyate | dīrgharātraṁ hīnacetovivarjanodāravipulādhimuktiparipūraṇānuttaradharmachandasattvasamādāpanabhṛkuṭīmukhavivarjanasmitamukhasarvakalyāṇamitropasaṁkramaṇābhimukhapūrvaṁgamasarvakuśalopacayāvaivartikatvāprabhūtajihva ityucyate | dīrgharātraṁ sarvavāgdoṣavivarjanasarvaśrāvakapratyekabuddhadharmabhāṇakāpramāṇaguṇavarṇasaṁprakāśanatathāgatasūtrāntalikhanavācanapaṭhanavijñāpanaṁ teṣāṁ ca dharmāṇāmarthapadaprabhedaparasattvasaṁprāpaṇakauśalyatvāduṣṇīṣānavalokitamūrdha ityucyate | dīrgharātraṁ mātāpitṛśramaṇabrāhmaṇagurudakṣiṇīyānāṁ mūrdhnāṁ caraṇatalapraṇipatanapravrajitavandanābhivādanakeśāvaropaṇasugandhatailamūrdhnipariṣiñcanaṁ sarvayācanakebhyaścūrṇamālyamālāguṇamūrdhābharaṇānupradānatvād <a class='ref vai' id='vai312' href='#vai312'>Vai 312</a> bhrūmadhye sujātapradakṣiṇāvartottaptaviśuddhavarṇābhāsorṇa ityucyate | dīrgharātraṁ nirargalasarvayajñayajanasamādapanasarvakalyāṇamitrānuśāsanyanuddharadharmabhāṇakānāṁ dautyaprekṣaṇe diggamanāgamanāparikhedanasarvabuddhabodhisattvaprattyekabuddhāryaśrāvakadharmabhāṇakamātāpitṛgurudakṣiṇīyatamondhakāravidhamanatailadhṛtatṛṇolkāpradīpanānāgandhatailapradīpasarvākāravaropetaprāsādikatathāgatapratimākāraṇakṣīrapratibhāsaratnottīrṇakośapratimaṇḍanaparasattvabodhacittāmukhīkaraṇakuśalasaṁbhāraviśeṣatvānmahāsthāmaprāpta ityucyate | mahānārāyaṇabalopetatvānmahānārāyaṇa ityucyate | koṭīśatamāradharṣaṇabalopetatvātsarvaparapramardaka ityucyate | daśatathāgatabalopetatvāddaśatathāgatabalopeta ityucyate | sthānāsthānajñānakuśalahīnaprādeśikayānavivarjanamahāyānaguṇasamudānayanabalopetātṛptabalaprayogatvātsthānajñānabalopeta ityucyate | atītānāgatapratyutpannakarmasamādānahetuśovipākaśojñānabalopetatvādatītānāgatapratyutpannasarvakarmasamādānahetuvipākajñānabalopeta ityucyate | sarvasattvendriyavīryavimātratājñānabalopetatvātsarvasattvendriyavīryavimātratājñānabalopeta ityucyate | anekadhātunānādhātulokapraveśajñānabalopetatvādanekadhātunānādhātulokapraveśajñānabalopeta ityucyate | anekādhimuktinānādhimuktiniravaśeṣādhimuktivimuktijñānabalopetatvādanekādhimuktinānādhimuktisarvaniravaśeṣādhimuktijñānabalopeta ityucyate | sarvatragāminīpratipajjñānabalopetatvātsarvatragāminīpratipajjñānabalopeta ityucyate | sarvadhyānavimokṣasamādhisamāpattisaṁkleśavyavadānavyavasthāpanajñānabalopetatvāsarvadhyānavimokṣasamādhisamāpattisaṁkleśavyavadānavyavasthāpanajñānabalopeta ityucyate | anekavidhapūrvanivāsānusmṛtyāsaṅgajñānabalopetatvādanekavidhapūrvanivāsānusmṛtyāsaṅgajñānabalopeta ityucyate | niravaśeṣasarvarūpānāvaraṇadarśanadivyacakṣurjñānabalopetatvānniravaśeṣasarvarūpānāvaraṇadarśanadivyacakṣurjñānabalopeta ityucyate | sarvaṁvāsanānusaṁdhigataniravaśeṣasarvāśravakṣayajñānabalopetatvātsarvavāsanānusaṁdhigataniravaśeṣasarvāśravakṣayajñānabalopeta ityucyate | niravaśeṣasarvadharmābhisaṁbuddhapratijñārohaṇasadevalokānabhibhūtapratijñāvaiśāradyaprāptatvānniravaśeṣasarvadharmābhisaṁprabuddhatijñārohaṇasadevaloke ’nabhibhūtapratijñāvaiśāradyaprāpta ityucyate | sarvasāṁkleśikāntarāyikadharmāntarāyakaraṇānirvāṇasyetitatpratijñārohaṇasadevake loke ’nāchedyapratijñāvaiśāradyaprāptatvāsarvasāṁkleśikāntarāyikadharmāntarāyakaraṇānirvāṇasyeti tatpratijñārohaṇasadevake loke ’nāchedyapratijñāvaiśāradyaprāpta ityucyate | nairyāṇikīṁ pratipadaṁ pratipadyamāno nirvāṇamārāgayiṣyatīti pratijñārohaṇasadevake loke ’praticodyapratijñāvaiśāradyaprāptatvānnairyāṇikīṁ pratipadaṁ pratipadyamāno nirvāṇamārāgayiṣyatīti pratijñārohaṇasadevake loke ’praticodyapratijñāvaiśāradyaprāpta ityucyate | savāśravakṣayajñānaprahāṇajñānapratijñārohaṇasadevake loke ’vivartyapratijñāvaiśāradyaprāptatvātsarvāśravakṣayajñānaprahāṇajñānapratijñārohaṇasadevake loke ’vivartyapratijñāvaiśāradyaprāpta ityucyate | askhalitapadadharmadeśakatvādaskhalitapadadharmadeśaka ityucyate | arutānabhilāpyadharmasvabhāvānubuddhatvādarutānabhilāpyadharmasvabhāvānubuddha ityucyate | aviratatvādavirata ityucyate | sarvasattvarutāpramāṇabuddhadharmarutanirghoṣādhiṣṭhānasamarthatvātsarvasattvarutāpramāṇabuddhadharmarutanirghoṣādhiṣṭhānasamartha ityucyate | <a class='ref vai' id='vai313' href='#vai313'>Vai 313</a> amuṣitasmṛtitvādamuṣitasmṛtirityucyate | nānātvasaṁjñāvigatatvānnānātvasaṁjñāvigata ityucyate | sarvacittasamāhitasumāhitasattvātsarvacittasamāhitasusamāhita ityucyate | apratisaṁkhyāsamupekṣakatvādapratisaṁkhyāsamupekṣaka ityucyate | chandasaṁskārasamādhyaparihīnatvācchandasaṁskārasamādhyaparihīna ityucyate | vīryasaṁskārasamādhyanāchedyāparihīnavīryatvādvīryasaṁskārasamādhyaparihīnavīrya ityucyate | smṛtyaparihīnatvādaparihīnasmṛtirityucyate | aparihīnaprajñatvādaparihīnaprajña ityucyate | vimuktyaparihīnatvādaparihīnavimuktirityucyate | vimuktijñānadarśanāprahīnatvādaparihīnavimuktijñānadarśana ityucyate | sarvakāyakarmavākkarmamanaskarmajñānapūrvaṁgamajñānānuparivartisamanvāgatatvātsarvakāyavāṅbhamanaskarmajñānapūrvaṁgamajñānānuparivartijñānasamanvāgata ityucyate | atītānāgatapratyutpanneṣvadhvasvasaṅgāpratihatajñānadarśanasamanvāgatatvāt tryadhvāsaṅgāpratihatajñānadarśanasamanvāgata ityucyate | anāvaraṇavimokṣapratilabdhatvādanāvaraṇavimokṣapratilabdha ityucyate | adhiṣṭhitasarvasattvacaritapraveśakauśalyāvasthitatvodadhiṣṭhitasarvasattvacaritapraveśakauśalyāvasthita ityucyate | yathāpratyarhadharmadeśanākuśalatvādyathāpratyarhadharmadeśanākuśala ityucyate | sarvasvarāṅgamaṇḍalaparamapāramitāprāptatvātsarvasvarāṅgamaṇḍalaparamapāramitāprāpta ityucyate | sarvarutapratirutaniścāraṇakauśalyaprāptatvāddevanāgayakṣagandharvāsuragaruḍakinnaramahoragaruta ityucyate | brahmasvararutaravitanirghoṣa ityucyate | kalaviṅkarutasvara ityucyate | dundubhisaṁgītirutasvara ityucyate | dharaṇītalanirnādanirghoṣasvara ityucyate | sāgaranāgendrameghastanitagarjitaghoṣasvara ityucyate | siṁhavṛṣabhitābhigarjitanirghoṣasvara ityucyate | sarvasattvarutaravitānucaraṇasaṁtoṣaṇasvara ityucyate | asaṅgānāvaraṇasarvaparṣanmaṇḍalābhirādhanasvara ityucyate | ekarutātsarvarutasaṁprāpanasvara ityucyate | brahmendrapūjita ityucyate | devendrasatkṛta ityucyate | nāgendranamaskṛta ityucyate | yakṣendrāvalokitamukhamaṇḍala ityucyate | gandharvendropagīta ityucyate | rākṣasendraprasannendriyāninimiṣanayanasaṁprekṣita ityucyate | asurendrābhipraṇata ityucyate | garuḍendrāvihiṁsāprekṣita ityucyate | kinnarendrābhiṣṭuta ityucyate | mahoragendrābhilaṣitadarśana ityucyate | manujendrābhisaṁpūjita ityucyate | ahargaṇasevita ityucyate | sarvabodhisattvasamādāyakasamuttejakasaṁhaprarṣaka ityucyate | nirāmiṣadharmadeśaka ityucyate | akṣuṇṇapadavyañjanāvandhyadharmadeśaka ityucyate | kālānatikramaṇadharmadeśaka ityucyate | idaṁ tanmaitreya dharmacakrapravartanaṁ tathāgataguṇavarṇapradeśasya yatkiṁcidavatāramātraṁ saṁkṣepeṇa nirdeśitaḥ vistareṇa punamaitreya tathāgataḥ kalpaṁ vā kalpāvaśeṣaṁ vā nirdiśet | na cāsya nirdiśyamānasya paryanto bhavet ||</p>
<p><a class='ref sc' id='sc80' href='#sc80'>SC 80</a>atha khalu bhagavāṁstasyāṁ velāyāmimāṁ gāthāmabhāṣat—</p>
<blockquote class='gatha'>
<p><a class='ref sc' id='sc81' href='#sc81'>SC 81</a>gambhīraṁ durdṛśaṁ sūkṣmaṁ dharmacakraṁ pravartitam |<br>
yatra mārā na gāhante sarve ca paratīrthikāḥ || <a class='ref vns' id='vns26.52' href='#vns26.52'>Verse 26.52</a></p>
<p><a class='ref sc' id='sc82' href='#sc82'>SC 82</a>anālayaṁ niṣprapañcaṁ anutpādamasaṁbhavam |<br>
viviktaṁ prakṛtīśūnyaṁ dharmacakraṁ pravartitam || <a class='ref vns' id='vns26.53' href='#vns26.53'>Verse 26.53</a></p>
<p><a class='ref sc' id='sc83' href='#sc83'>SC 83</a><a class='ref vai' id='vai314' href='#vai314'>Vai 314</a>anāyūhamaniryūhamanimittamalakṣaṇam |<br>
samatādharmanirdeśaṁ cakraṁ buddhena varṇitam || <a class='ref vns' id='vns26.54' href='#vns26.54'>Verse 26.54</a></p>
<p><a class='ref sc' id='sc84' href='#sc84'>SC 84</a>māyāmarīci svapnaṁ ca dakacandra pratiśrutkā |<br>
yathaite tathā taccakraṁ lokanāthena vartitam || <a class='ref vns' id='vns26.55' href='#vns26.55'>Verse 26.55</a></p>
<p><a class='ref sc' id='sc85' href='#sc85'>SC 85</a>pratītyadharmaotāramanucchedamaśāśvatam |<br>
sarvadṛṣṭisamucchedo dharmacakramiti smṛtam || <a class='ref vns' id='vns26.56' href='#vns26.56'>Verse 26.56</a></p>
<p><a class='ref sc' id='sc86' href='#sc86'>SC 86</a>ākāśena sadā tulyaṁ nirvikalpaṁ prabhāsvaram |<br>
anantamadhyanirdeśaṁ dharmacakramihocyate || <a class='ref vns' id='vns26.57' href='#vns26.57'>Verse 26.57</a></p>
<p><a class='ref sc' id='sc87' href='#sc87'>SC 87</a>astināstivinirmuktamātmyanairātmyavarjitam |<br>
prakṛtyājātinirdeśaṁ dharmacakramihocyate || <a class='ref vns' id='vns26.58' href='#vns26.58'>Verse 26.58</a></p>
<p><a class='ref sc' id='sc88' href='#sc88'>SC 88</a>bhūtakoṭīmakoṭīṁ ca tathatāyāṁ tathatvataḥ |<br>
advayo dharmanirdeśo dharmacakraṁ nirucyate || <a class='ref vns' id='vns26.59' href='#vns26.59'>Verse 26.59</a></p>
<p><a class='ref sc' id='sc89' href='#sc89'>SC 89</a>cakṣuḥ svabhāvataḥ śūnyaṁ śrotaṁ ghrāṇaṁ tathaiva ca |<br>
jihvā kāyaṁ ca cittaṁ ca śūnyātmāno nirīhakaḥ || <a class='ref vns' id='vns26.60' href='#vns26.60'>Verse 26.60</a></p>
<p><a class='ref sc' id='sc90' href='#sc90'>SC 90</a>idaṁ tadīddaśaṁ cakraṁ dharmacakraṁ pravartitam |<br>
bodhayatyabudhān sattvāṁstena buddho nirucyate || <a class='ref vns' id='vns26.61' href='#vns26.61'>Verse 26.61</a></p>
<p><a class='ref sc' id='sc91' href='#sc91'>SC 91</a>svayaṁ mayānubuddho ’yaṁ svabhāvo dharmalakṣaṇam |<br>
ṛte paropadeśena svayaṁbhūstatha cakṣumān || <a class='ref vns' id='vns26.62' href='#vns26.62'>Verse 26.62</a></p>
<p><a class='ref sc' id='sc92' href='#sc92'>SC 92</a>sarvadharmavaśiprāpto dharmasvāmī nirucyate |<br>
nayānayajño dharmeṣu nāyakastena cocyate || <a class='ref vns' id='vns26.63' href='#vns26.63'>Verse 26.63</a></p>
<p><a class='ref sc' id='sc93' href='#sc93'>SC 93</a>yathā bhavanti vaineyā vinayāmyamitāṁ janāṁ |<br>
vineyapāramiprāptastena prokto vināyakaḥ || <a class='ref vns' id='vns26.64' href='#vns26.64'>Verse 26.64</a></p>
<p><a class='ref sc' id='sc94' href='#sc94'>SC 94</a>naṣṭamārgā hi ye sattvā mārgaṁ deśemi uttamam |<br>
nayāmi pārimaṁ tīraṁ tasmādasmi vināyakaḥ || <a class='ref vns' id='vns26.65' href='#vns26.65'>Verse 26.65</a></p>
<p><a class='ref sc' id='sc95' href='#sc95'>SC 95</a>saṁgrahāvastujñānena saṁgṛhya janatāmaham |<br>
saṁsārāṭavinistīrṇaḥ sārthavāhastato hyaham || <a class='ref vns' id='vns26.66' href='#vns26.66'>Verse 26.66</a></p>
<p><a class='ref sc' id='sc96' href='#sc96'>SC 96</a>vaśavartī sarvadharmeṣu tena dharmeśvaro jinaḥ |<br>
dharmacakraṁ pravartitvā dharmarājo nirucyate || <a class='ref vns' id='vns26.67' href='#vns26.67'>Verse 26.67</a></p>
<p><a class='ref sc' id='sc97' href='#sc97'>SC 97</a><a class='ref vai' id='vai315' href='#vai315'>Vai 315</a>dharmadānapatiḥ śāstā dharmasvāmī niruttaraḥ |<br>
suyaṣṭayajñasiddhārthaḥ pūrṇāśaḥ siddhamaṅgalaḥ || <a class='ref vns' id='vns26.68' href='#vns26.68'>Verse 26.68</a></p>
<p><a class='ref sc' id='sc98' href='#sc98'>SC 98</a>āśvāsakaḥ kṣemadarśī śūro mahāraṇaṁjahaḥ |<br>
uttīrṇasarvasaṁgrāmo mukto mocayitā prajāḥ || <a class='ref vns' id='vns26.69' href='#vns26.69'>Verse 26.69</a></p>
<p><a class='ref sc' id='sc99' href='#sc99'>SC 99</a>ālokabhūto lokasya prajñājñānaprabhaṁkaraḥ |<br>
ajñānatamaso hantā ulkādhāri mahāprabhaḥ || <a class='ref vns' id='vns26.70' href='#vns26.70'>Verse 26.70</a></p>
<p><a class='ref sc' id='sc100' href='#sc100'>SC 100</a>mahāvaidyo mahājñānī mahākleśacikitsakaḥ |<br>
sattvānāṁ kleśaviddhānāṁ śalyahartā niruttaraḥ || <a class='ref vns' id='vns26.71' href='#vns26.71'>Verse 26.71</a></p>
<p><a class='ref sc' id='sc101' href='#sc101'>SC 101</a>sarvalakṣaṇasaṁpannaḥ sarvavyañjanaśobhitaḥ |<br>
samantabhadrakāyena hīnānāṁ cānuvartakaḥ || <a class='ref vns' id='vns26.72' href='#vns26.72'>Verse 26.72</a></p>
<p><a class='ref sc' id='sc102' href='#sc102'>SC 102</a>daśabhirbalabhirbalavān vaiśāradyaviśāradaḥ |<br>
āveṇikairaṣṭadaśai agrayānī mahāmuniḥ || <a class='ref vns' id='vns26.73' href='#vns26.73'>Verse 26.73</a></p>
<p><a class='ref sc' id='sc103' href='#sc103'>SC 103</a>eṣa saṁkṣepanirdeśo dharmacakrapravartane |<br>
tathāgataguṇavarṇaḥ parītto ’yaṁ prakāśitaḥ || <a class='ref vns' id='vns26.74' href='#vns26.74'>Verse 26.74</a></p>
<p><a class='ref sc' id='sc104' href='#sc104'>SC 104</a>buddhajñānamanantaṁ hi ākāśavipulaṁ samam |<br>
kṣapayetkalpa bhāṣanto na ca buddhaguṇakṣayaḥ || <a class='ref vns' id='vns26.75' href='#vns26.75'>Verse 26.75</a><br>
iti ||</p>
</blockquote>
<p class='endsection'><a class='ref sc' id='sc105' href='#sc105'>SC 105</a>iti śrīlalitavistare dharmacakrapravartanaparivarto nāma ṣaḍviṁśatitamo ’dhyāyaḥ ||</p>
<footer>
<p>Based on the edition by P.L. <span class='author'>Vaidya</span>, Darbhanga: The Mithila Institute, <span class='publication-date'>1958</span>, (Buddhist Sanskrit Texts, 1)</p>
<p>Input by members of the <a href='http://www.uwest.edu/sanskritcanon'>Sanskrit Buddhist Input Project</a> of Nagarjuna Institute, Nepal and University of the West, Rosemead, California, USA.</p>
<p>Sutra section, text no. 22.</p>
<p>The transliteration emulates the conventions of Nagari script, so many word boundaries are not marked by blanks.</p>
<p>REFERENCE SYSTEM (added):<br>
Lal_nn.nn = Lalitavistara_parivarta.verse<br>
(Vaidya nn) = pagination of P.L. Vaidya’s edition</p>
<p>Text file sourced from <a href='http://www.sub.uni-goettingen.de/ebene_1/gretil/gretil.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
