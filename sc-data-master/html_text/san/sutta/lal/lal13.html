<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='lal13' lang='san'>
<header>
<ul>
<li class='division'>Lalitavistaraḥ |</li>
</ul>
<h1>13: saṁcodanāparivartastrayodaśaḥ</h1>
</header>
<p><a class='ref sc' id='sc1' href='#sc1'>SC 1</a><a class='ref vai' id='vai111' href='#vai111'>Vai 111</a>iti hi bhikṣava ātmarutaharṣamudīrayanta āgatā āsan bodhisattvasyāntaḥpuramadhyagatasya anekairdevairnāgayakṣagandharvāsuragaruḍakinnaramahoragaśakrabrahmalokapālāḥ, ye bodhisattvasya pūjākarmaṇe autsukyamāpatsyante sma ||</p>
<p><a class='ref sc' id='sc2' href='#sc2'>SC 2</a>tatra bhikṣavo apareṇa samayena saṁbahulānāṁ devanāgayakṣagandharvāsuragaruḍakinnaramahoragaśakrabrahmalokapālānāmetadabhavat—aticiraṁ batāyaṁ satpuruṣo ’ntaḥpure vilambitaḥ | ye cāsyeme dīrgharātraṁ paripācitāḥ sattvāścaturbhiḥ saṁgrahavastubhirdānena priyavākyenārthakriyayā samānārthatayā, yasya bodhiprāptasya dharmadeśitamājñāsyanti, tatsahaiva ca tāni dharmabhājanāni sarvāṇyantarhitāni bhaviṣyanti | bodhisattvaśca paścādabhiniṣkramyānuttarāṁ samyaksaṁbodhimabhisaṁbhotsyate ||<br>
tataste sagauravāḥ sapratīkṣāḥ prāñjalībhūtā bodhisattvaṁ namasyanti sma | evamabhiprāyāścodīkṣamāṇāḥ sthitā abhūvan—kadā ca nāma tadbhaviṣyati yadvayaṁ varapravaraṁ śuddhasattvamabhiniṣkrāmantaṁ paśyema, abhiniṣkramya ca tasmin mahādrumarājamūle ’bhiniṣadya sabalaṁ māraṁ dharṣayitvā anuttarāṁ samyaksaṁbodhimabhisaṁbuddhaṁ daśabhistathāgatabalaiḥ samanvāgataṁ caturbhiśca tathāgatavaiśāradyaiḥ samanvāgatamaṣṭādaśabhiścāveṇikairbuddhadharmaiḥ samanvāgataṁ triparivartaṁ dvādaśākāramanuttaraṁ dharmacakraṁ pravartayantaṁ mahatā buddhavikrīḍitena sadevamānuṣāsuralokaṁ yathādhimuktyā subhāṣitena saṁtoṣayantamiti ||</p>
<p><a class='ref sc' id='sc3' href='#sc3'>SC 3</a>tatra bhikṣavo bodhisattvo dīrgharātramasaṁkhyeyān kalpānupādāya satataṁ samitamaparapraṇeyo ’bhūt | sarvalaukikalokottareṣu dharmeṣu svayamevācāryaḥ sarvakuśalamūladharmacaryāsu dīrghakālaṁ ca kālajño velājñaḥ samayajño ’bhūdacyuto ’bhijñaḥ pañcābhijñābhiḥ samanvāgato ’bhūt | ṛddhipādavikrīḍataḥ sarvendriyakuśalaḥ kālākālajñaḥ kālaveṣī mahāsāgara iva prāptāṁ velāṁ nātikrāmati sma | so ’bhijñajñānabalena samanvāgataḥ svayameva sarvaṁ jānāti sma | asyāyaṁ kālaḥ pragrahasya, ayaṁ kālo nigrahasya, ayaṁ kālaḥ saṁgrahasya, ayaṁ kālo ’nugrahasya, ayaṁ kāla upekṣāyāḥ, ayaṁ kālo bhāṣitasya, ayaṁ kālastūṣṇīṁbhāvasya, ayaṁ kālo niṣkramyasya, ayaṁ kālaḥ pravrajyāyāḥ, ayaṁ kālaḥ svādhyāyasya, ayaṁ kālo yoniśomanaskārasya, ayaṁ kālaḥ pravivekasya, ayaṁ kālaḥ kṣatriyaparṣadamupasaṁkramituṁ…peyālaṁ…yāvadayaṁ kālo brāhmaṇagṛhapatiparṣadamupasaṁkramitum, ayaṁ kālo devanāgayakṣagandharvāsuragaruḍakinnaramahoragaśakrabrahmalokapālabhikṣubhikṣuṇyupāsakopāsikāparṣadamupasaṁkramitum, ayaṁ kālo dharmadeśanāyāḥ, ayaṁ kālaḥ pratisaṁlayanasya | sarvatra bodhisattvo nityakālaṁ kālajño bhavati sma kālaveṣī ||</p>
<p><a class='ref sc' id='sc4' href='#sc4'>SC 4</a><a class='ref vai' id='vai112' href='#vai112'>Vai 112</a>atha ca punarbhikṣavo dharmatāpratilambha eṣa ca caramabhāvikānāṁ bodhisattvānāṁ yadavaśyaṁ daśadiglokadhātusthitairbuddhairbhagavadbhirantaḥpuramadhyagatāḥ saṁgītitūryanirnāditairebhirevaṁrūpairdharmamukhaiḥ saṁcoditavyā bhavanti ||</p>
<p><a class='ref sc' id='sc5' href='#sc5'>SC 5</a>tatredamucyate—</p>
<blockquote class='gatha'>
<p><a class='ref sc' id='sc6' href='#sc6'>SC 6</a>ye sattvāgrā daśadigloke teṣu viśeṣāttatra ratituriyaiḥ |<br>
gāthā gītā ima ratimadhurā saṁcodentī naravarapravaram || <a class='ref vns' id='vns13.1' href='#vns13.1'>Verse 13.1</a></p>
<p><a class='ref sc' id='sc7' href='#sc7'>SC 7</a>pūrvi tubhyaṁ ayu kṛtu praṇidhī dṛṣṭvā sattvān duḥkhaśatabharitān |<br>
lenaṁ trāṇaṁ jaganijaśaraṇe bheṣye nāthu hitakaru paramaḥ || <a class='ref vns' id='vns13.2' href='#vns13.2'>Verse 13.2</a></p>
<p><a class='ref sc' id='sc8' href='#sc8'>SC 8</a>sādho vīrā smara cari purimāṁ yā te āsījjagahitapraṇidhiḥ |<br>
kālo velā ayu tava samayo niṣkramyāhī ṛṣivarapravarā || <a class='ref vns' id='vns13.3' href='#vns13.3'>Verse 13.3</a></p>
<p><a class='ref sc' id='sc9' href='#sc9'>SC 9</a>yasyārthe te dhanavara vividhā tyaktā pūrve śirakaracaraṇā |<br>
bheṣye buddho naramarudamako lokasyāgro guṇaśatanicitaḥ || <a class='ref vns' id='vns13.4' href='#vns13.4'>Verse 13.4</a></p>
<p><a class='ref sc' id='sc10' href='#sc10'>SC 10</a>tvaṁ śīlena vratatapacaritaḥ tvaṁ kṣāntīye jagahitakaraṇaḥ |<br>
tvaṁ vīryeṇā śubhaguṇanicito dhyāne prajñe na tu samu tribhave || <a class='ref vns' id='vns13.5' href='#vns13.5'>Verse 13.5</a></p>
<p><a class='ref sc' id='sc11' href='#sc11'>SC 11</a>krodhāviṣṭā khilamalabahulā te maitrīye tvayi sphuṭa sugatā |<br>
kāruṇyaṁ te bahuvidhamabudhe mithyātveṣū śubhaguṇarahite || <a class='ref vns' id='vns13.6' href='#vns13.6'>Verse 13.6</a></p>
<p><a class='ref sc' id='sc12' href='#sc12'>SC 12</a>puṇyajñāne śubhānicitātmā dhyānābhijño pratapasi virajo |<br>
obhāsesī daśa ima diśato meghā muktaḥ śaśiriva vimalaḥ || <a class='ref vns' id='vns13.7' href='#vns13.7'>Verse 13.7</a></p>
<p><a class='ref sc' id='sc13' href='#sc13'>SC 13</a>ete cānye bahuvidha rucirā tūryairghoṣāṁ jinarutaravanā |<br>
ye codentī suranaramahitaṁ niṣkramyāhī ayu tava samayu || <a class='ref vns' id='vns13.8' href='#vns13.8'>Verse 13.8</a><br>
iti ||</p>
</blockquote>
<p><a class='ref sc' id='sc14' href='#sc14'>SC 14</a>bodhisattvasya khalu punarbhikṣavastasmin gṛhavarapradhāne sarvopakaraṇasamṛddhisamudite yathābhiprāyasukhavihārānukūle amarapurabhavanaprakāśe vitardiniryūhatoraṇagavākṣaharmyakūṭāgāraprāsādavarapravare sarvaratnavicitrālaṁkāravividhabhaktisuvibhakte ucchritachatradhvajapatākānekaratnakiṅkiṇījālasamalaṁkṛte anekapaṭṭhadāmaśatasahasrābhipralambite nānāratnapratyupte muktāhārābhipralambite vicitrapaṭṭaratnasaṁkramopaśobhite avasaktapaṭṭamālyadāmakalāpe gandhaghaṭikānirdhūpite avaśyāyapaṭavitatavitānesarvartukapuṣpaparamasugandhisurucirābhiprakīrṇapuṣkariṇīpuṇḍarīkanavanalinījāla—saṁsthānaparibhogabahule patraguptaśukasārikakokilahaṁsamayūracakravākakunālakalaviṅkajīvajīvakādinānāvidhadvijagaṇamadhura svaranikūjitenīlavaiḍūryamaye dharaṇītalasaṁsthānaparibhoge sarvarūpapratibhāsasaṁdarśane atṛptanayanābhiramye <a class='ref vai' id='vai113' href='#vai113'>Vai 113</a> paramaprītiprāmodyasaṁjanane tasmin gṛhavarapradhāne ’dhyāvasato bodhisattvasyodāravaraśaraṇabhavananivāsino ’malavimalanirmalāṅgasyāmuktamālyābharaṇasya pravarasurabhigandhānulepanānuliptagātrasya śuklaśubhavimalaviśuddhanirmalavastraprāvṛtaśarīrasya anekadivyadūṣyasūkṣmasuvinyastamṛdukācilindikasukhasaṁsparśavarāṅgaracitaśayanatalābhirūḍhasya amaravadhūbhiriva sarvato anavadyāpratikūladarśanaśubhopacāracaritasya abhirūpāntaḥpuramadhyagatasya śaṅkhabherīmṛdaṅgapaṇavatuṇavavīṇāvallakisaṁpatāḍakipalanakulasughoṣakamadhuraveṇunirnāditaghoṣarutanānātūryasaṁgītisaṁprayogapratibodhitasya ye ca nārīgaṇāḥ snigdhamadhuramanojñasvaraveṇunirnāditanirghoṣarutena bodhisattvaṁ pratisaṁbodhayanti sma, teṣāṁ daśadigavasthitānāṁ buddhānāṁ bhagavatāmadhisthānena tebhyo veṇutūryaninādanirghoṣarutebhya imā bodhisattvasya saṁcodanā gāthā niścaranti sma—</p>
<blockquote class='gatha'>
<p><a class='ref sc' id='sc15' href='#sc15'>SC 15</a>yā nāryo muditamanāḥ prasannacittā veṇubhyo madhuramanoramaṁ raṇante |<br>
āveśāddaśadiggatāṁ jinottamānāṁ gāthemā vividhavicitracitrarūpāḥ || <a class='ref vns' id='vns13.9' href='#vns13.9'>Verse 13.9</a></p>
<p><a class='ref sc' id='sc16' href='#sc16'>SC 16</a>pūrve te ayu (kṛtu) praṇidhī abhūṣi vīrā dṛṣṭvemāṁ janata sadā anāthabhūtām |<br>
śociṣye jaramaraṇāttathānyaduḥkhād buddhitvā padamajaraṁ paraṁ aśokam || <a class='ref vns' id='vns13.10' href='#vns13.10'>Verse 13.10</a></p>
<p><a class='ref sc' id='sc17' href='#sc17'>SC 17</a>tatsādho puravara ita śīghraṁ niṣkramyā purimaṛṣibhi cīrṇam |<br>
ākramyā dharaṇitalapradeśaṁ saṁbuddhyā asadṛśajinajñānam || <a class='ref vns' id='vns13.11' href='#vns13.11'>Verse 13.11</a></p>
<p><a class='ref sc' id='sc18' href='#sc18'>SC 18</a>pūrve te dhanaratana vicitrā tyaktābhūt karacaraṇapriyātmā |<br>
eṣo ’dyā tava samayu maharṣe dharmaughaṁ jagi vibhaja anantam || <a class='ref vns' id='vns13.12' href='#vns13.12'>Verse 13.12</a></p>
<p><a class='ref sc' id='sc19' href='#sc19'>SC 19</a>śīlaṁ te śubha vimalakhaṇḍaṁ pūrvānte vara satatamabhūṣī |<br>
śīlenānatisadṛśu maharṣe śocehī jagu vividhakileśaiḥ || <a class='ref vns' id='vns13.13' href='#vns13.13'>Verse 13.13</a></p>
<p><a class='ref sc' id='sc20' href='#sc20'>SC 20</a><a class='ref vai' id='vai114' href='#vai114'>Vai 114</a>kṣāntīye bhava śatacaritastvaṁ kṣāntāste jagi vividha duruktāḥ |<br>
kṣāntāye kṣamadamaniratātma naiṣkramye mati kuru dvipadendrā || <a class='ref vns' id='vns13.14' href='#vns13.14'>Verse 13.14</a></p>
<p><a class='ref sc' id='sc21' href='#sc21'>SC 21</a>vīryaṁ te dṛḍhamacalamakampyaṁ pūrvānte pṛthu sugata abhūvan |<br>
dharṣitvā namuci śaṭhaṁ sasainyaṁ śoṣiṣye traya sakalaapāyāt || <a class='ref vns' id='vns13.15' href='#vns13.15'>Verse 13.15</a></p>
<p><a class='ref sc' id='sc22' href='#sc22'>SC 22</a>yasyārthe vratatapa caritastvaṁ dhyāyitvā kalikaluṣakileśāṁ |<br>
tvaṁ varṣā amṛtajalamoghaṁ tarpehī ciratṛṣita anāthāṁ || <a class='ref vns' id='vns13.16' href='#vns13.16'>Verse 13.16</a></p>
<p><a class='ref sc' id='sc23' href='#sc23'>SC 23</a>tāṁ pūrvāṁ giravaramanucintyā niṣkramyā puravara ita śīghram |<br>
buddhitvā padamamṛtamaśokaṁ tarpiṣye amṛtarasi tṛṣārtāṁ || <a class='ref vns' id='vns13.17' href='#vns13.17'>Verse 13.17</a></p>
<p><a class='ref sc' id='sc24' href='#sc24'>SC 24</a>prajñāyā paricarikuśala tvaṁ jñānaṁ te pṛthu vipulamanantam |<br>
mūḍhānāṁ vimatipathasthitānāṁ prajñābhāṁ śubharucira kuru tvam || <a class='ref vns' id='vns13.18' href='#vns13.18'>Verse 13.18</a></p>
<p><a class='ref sc' id='sc25' href='#sc25'>SC 25</a>maitrāyāṁ bhava śatacaritastvaṁ kārūṇye vara mudita upekṣe |<br>
yāmevā varacari caritastvaṁ tāmevā cariṁ vibhaja jagasya || <a class='ref vns' id='vns13.19' href='#vns13.19'>Verse 13.19</a></p>
<p><a class='ref sc' id='sc26' href='#sc26'>SC 26</a>evaṁ daśa diśa jinatejairgāthā vai guṇakusumavicitrāḥ |<br>
tūryebhyo vividhamanuravante codentī śayanagatakumāram || <a class='ref vns' id='vns13.20' href='#vns13.20'>Verse 13.20</a></p>
<p><a class='ref sc' id='sc27' href='#sc27'>SC 27</a>yada puna pramudita ratikara pramadā surucira sumadhura prabhaṇiṣu turiyaiḥ |<a class='ref vai' id='vai115' href='#vai115'>Vai 115</a><br>
atha jina daśadiśi suranaradamakāḥ giravaramanuravi tatu ravi turiyaiḥ || <a class='ref vns' id='vns13.21' href='#vns13.21'>Verse 13.21</a></p>
<p><a class='ref sc' id='sc28' href='#sc28'>SC 28</a>kṛta tvayi hitakara bahuguṇa janato nijinitu nijaguṇa vicarati gatiṣū |<br>
smara smara purimaka bratatapacaraṇa laghu vraja drumavaru spṛśa padamamṛtam || <a class='ref vns' id='vns13.22' href='#vns13.22'>Verse 13.22</a></p>
<p><a class='ref sc' id='sc29' href='#sc29'>SC 29</a>sutṛṣita naramaru jinaguṇarahitā tvayi mati pratibalu amṛtarasadadā |<br>
daśabalaguṇadhara budhajanamahitaṁ laghu tvayi narapati vibhajahi amṛtam || <a class='ref vns' id='vns13.23' href='#vns13.23'>Verse 13.23</a></p>
<p><a class='ref sc' id='sc30' href='#sc30'>SC 30</a>tyaji tvayi puri bhavi dhanamaṇikanakā sakhi priya suta mahi sanagaranigamā |<br>
śiramapi tyaji svaku karacaranayanā jagati ya hitakaru jinaguṇaniratā || <a class='ref vns' id='vns13.24' href='#vns13.24'>Verse 13.24</a></p>
<p><a class='ref sc' id='sc31' href='#sc31'>SC 31</a>puri tuma naravarasutu nṛpu yadabhū naru tava abhimukha ima giramavacī |<br>
dada mama ima mahi sanagaranigamāṁ tyaji tada pramuditu na ca manu kṣubhito || <a class='ref vns' id='vns13.25' href='#vns13.25'>Verse 13.25</a></p>
<p><a class='ref sc' id='sc32' href='#sc32'>SC 32</a>puri tuma narapati svaku dvija yadabhū gurujani paricari na ca druhi parato |<br>
sthapayisu dvijavara bahujana kuśale cyutu tatu bhavagatu marupuranilayam || <a class='ref vns' id='vns13.26' href='#vns13.26'>Verse 13.26</a></p>
<p><a class='ref sc' id='sc33' href='#sc33'>SC 33</a>puri tuma nṛpasuta ṛṣivaru yadabhū chini tava tanuruha kalinṛpu ruṣito |<br>
kṛta tvayi kulakriya na ca manu kṣubhito payu tava sravi tada karatalacaraṇaiḥ || <a class='ref vns' id='vns13.27' href='#vns13.27'>Verse 13.27</a></p>
<p><a class='ref sc' id='sc34' href='#sc34'>SC 34</a>syamu puna ṛṣisuta tvayi puri yadabhū vrataratu gurubharu girivaranilaye |<br>
hata bhava nṛpatina viṣakṛta īṣuṇā kṛpa tava tahi nṛpa na ca manu kṣubhito || <a class='ref vns' id='vns13.28' href='#vns13.28'>Verse 13.28</a></p>
<p><a class='ref sc' id='sc35' href='#sc35'>SC 35</a><a class='ref vai' id='vai116' href='#vai116'>Vai 116</a>puri tuma guṇadhara mṛgapati yadabhū girinadibahujali duyamanu puruṣo |<br>
hita bhava tvayi naru sthalapathi sthapito upanayi tava ari na ca manu kṣubhito || <a class='ref vns' id='vns13.29' href='#vns13.29'>Verse 13.29</a></p>
<p><a class='ref sc' id='sc36' href='#sc36'>SC 36</a>puri tuma naravara tyaji sutu yadabhū maṇi tava prapatitu jaladhari vipule |<br>
cyavayitu kṣapayitu tvaya mahaudadhiṁ labhi tada dhanamaṇi dṛḍhabala vaṣabhī || <a class='ref vns' id='vns13.30' href='#vns13.30'>Verse 13.30</a></p>
<p><a class='ref sc' id='sc37' href='#sc37'>SC 37</a>puri tuma supuruṣa ṛṣivaru yadabhū dvija tava upagatu bhava mama śaraṇam |<br>
bhaṇi ṛṣi dvijavara mama ripuupane tyaji tvaya svaki tanu na ca dvija tyajase || <a class='ref vns' id='vns13.31' href='#vns13.31'>Verse 13.31</a></p>
<p><a class='ref sc' id='sc38' href='#sc38'>SC 38</a>syamu ṛṣi upagatu puri drumanilaye ruci bhaṇi taruruha kati ima gaṇaye |<br>
suvidita sugaṇita yatha tahi kiśalā tatha tava avitatha samagira racitā || <a class='ref vns' id='vns13.32' href='#vns13.32'>Verse 13.32</a></p>
<p><a class='ref sc' id='sc39' href='#sc39'>SC 39</a>sukula suguṇadhara puri drumi vasato kṣayagatu na ca tyaji kṛtu smari purimam |<br>
marupati pramuditu tava guṇa smarato śriyakari drumavari yathariva purimā || <a class='ref vns' id='vns13.33' href='#vns13.33'>Verse 13.33</a></p>
<p><a class='ref sc' id='sc40' href='#sc40'>SC 40</a>iti tava asadṛśa vratatapacaraṇā bahuguṇa guṇadhara guṇapathi carato |<br>
tyaji mahi sanagari ayu tava samayo laghu jagu sthapayahi jinaguṇacaraṇe || <a class='ref vns' id='vns13.34' href='#vns13.34'>Verse 13.34</a></p>
<p><a class='ref sc' id='sc41' href='#sc41'>SC 41</a>yada pramadaratanā śubhavastrā bhūṣitagātrā varapravaru turiyā sumanojñā saṁprabhaṇīṣu |<br>
atha daśasū diśato jinatejairgātha vicitrā iti raviṣū madhurā rutaghoṣā tūryasvarebhyaḥ || <a class='ref vns' id='vns13.35' href='#vns13.35'>Verse 13.35</a></p>
<p><a class='ref sc' id='sc42' href='#sc42'>SC 42</a><a class='ref vai' id='vai117' href='#vai117'>Vai 117</a>tava praṇidhī purime bahukalpāṁ lokapradīpā<br>
jaramaraṇagrasite ahu loke trāṇu bhaviṣye |<br>
smara purimapraṇidhiṁ narasiṁhā yā ti abhūṣī<br>
ayu samayo tvamihā dvipadendrā niṣkramaṇāya || <a class='ref vns' id='vns13.36' href='#vns13.36'>Verse 13.36</a></p>
<p><a class='ref sc' id='sc43' href='#sc43'>SC 43</a>bhavanayute tvamihā bahudānaṁ dattamanekaṁ<br>
dhanakanakā ratanā śubhavastrā ratnavicitrā |<br>
karacaraṇā nayanā priyaputrā rājya samṛddhaṁ<br>
tvayi tyajitaṁ na ca te khiladoṣā yācanakeṣu || <a class='ref vns' id='vns13.37' href='#vns13.37'>Verse 13.37</a></p>
<p><a class='ref sc' id='sc44' href='#sc44'>SC 44</a>śiśunṛpati tvamihā śaśiketo āsi sudaṁṣṭro kṛpa karuṇāmanaso maṇicūḍo candrapradīpaḥ |<br>
iti pramukhā kariyā dṛḍhaśūro rājasunetro bahu nṛpati nayutā rata dāne tvaṁ savikurvan || <a class='ref vns' id='vns13.38' href='#vns13.38'>Verse 13.38</a></p>
<p><a class='ref sc' id='sc45' href='#sc45'>SC 45</a>tava sugatā carito bahukalpāṁ śīlacarīye maṇiratnā vimalā sadṛśābhūcchīlaviśuddhiḥ |<br>
tvayi caratā camarī yatha bālaṁ rakṣitu śīlaṁ kṛtu tvamihā jagati vipulārthaṁ śīlaratenā || <a class='ref vns' id='vns13.39' href='#vns13.39'>Verse 13.39</a></p>
<p><a class='ref sc' id='sc46' href='#sc46'>SC 46</a>gajavaru tvamihā ripulubdhe viddhu iṣūṇā kṛpa karuṇā janiyā atiraudre chāditu śobhe |<br>
parityaji te rucirā śubhadantā na ca tyaji śīlaṁ iti pramukhā kariyā bahu tubhyaṁ śīlavikurvī || <a class='ref vns' id='vns13.40' href='#vns13.40'>Verse 13.40</a></p>
<p><a class='ref sc' id='sc47' href='#sc47'>SC 47</a>tvayi sahitā jagato ’hita anekā duḥkhasahasrā bahukaṭukāvacanaṁ vadhabandhā kṣāntiratenā |<br>
paricārita purime nara ye te sarvasukhenā puna vadhakāstava teha abhūvan tacca ti kṣāntam || <a class='ref vns' id='vns13.41' href='#vns13.41'>Verse 13.41</a></p>
<p><a class='ref sc' id='sc48' href='#sc48'>SC 48</a>giripravarānilaye tuma nāthā ṛkṣu yadāsī<br>
himakiraṇā salilā bhayabhītaṁ tvaṁ naru gṛhya |<br>
paricarasi vividhā phalamūlaiḥ sarvasukhenā<br>
laghu vadhakāṁ sa tavā upanetrī taṁ ca ti kṣāntam || <a class='ref vns' id='vns13.42' href='#vns13.42'>Verse 13.42</a></p>
<p><a class='ref sc' id='sc49' href='#sc49'>SC 49</a><a class='ref vai' id='vai2_117' href='#vai2_117'>Vai 2_117</a>dṛḍhu saṁsthitamacalamakampyaṁ vīryu tavāsīt<br>
vratatapasā vividhā guṇajñānaṁ eṣata bodhim |<br>
kṛtu abalo namucī vaśavartī vīyabalenā<br>
ayu samayo tvamihā narasiṁhā niṣkramaṇāya || <a class='ref vns' id='vns13.43' href='#vns13.43'>Verse 13.43</a></p>
<p><a class='ref sc' id='sc50' href='#sc50'>SC 50</a>hayapravarū tvamihā puri āsī hemasuvarṇo<br>
laghu gagane vajrase kṛpajāto rākṣasidvīpam |<br>
vyasanagata manujāṁ tada gṛhyā kṣemi thapesī<br>
iti pramukhā kariyā bahu tubhyaṁ vīryavikurvā || <a class='ref vns' id='vns13.44' href='#vns13.44'>Verse 13.44</a></p>
<p><a class='ref sc' id='sc51' href='#sc51'>SC 51</a>damaśamatheḥ niyamāhatakleśā dhyāyina agrā<br>
laghu capalaṁ viṣayai ratilolaṁ cittu damitvā |<br>
kṛtu svaguṇo tvamihā jagato ’rthe dhyānaratenā<br>
ayu samayo tvamihā varasattvā dhyānavikurvā || <a class='ref vns' id='vns13.45' href='#vns13.45'>Verse 13.45</a></p>
<p><a class='ref sc' id='sc52' href='#sc52'>SC 52</a>tvaṁ purime ṛṣi susthitu āsī dhyānaratīye nṛparahitā manujā tvamu gṛhyā rājyabhiṣiñcī |<br>
daśakuśalī janitā thapitā te brahmapatheṣu cyuta manujā vrajiṣū tada sarve brahmaniketam || <a class='ref vns' id='vns13.46' href='#vns13.46'>Verse 13.46</a></p>
<p><a class='ref sc' id='sc53' href='#sc53'>SC 53</a>diśividiśi vividhāgatijñāne tvaṁ suvidhijño paracaritā jagati rutajñāne indriyajñāne |<br>
nayavinaye vividhāmatidhāre pāragatastvaṁ ayu samayo tvamihā nṛpasūno niṣkramaṇāya || <a class='ref vns' id='vns13.47' href='#vns13.47'>Verse 13.47</a></p>
<p><a class='ref sc' id='sc54' href='#sc54'>SC 54</a>tvayi purimā janatā ima dṛṣṭvā dṛṣṭivipannā jaramaraṇā vividhā bahuduḥkhe kṛchragatā hi |<br>
bhavavibhavaṁkaraṇo ṛjumārge svāmanubaddhā hatatamasa tvamihā kṛtu loke arthu mahanto || <a class='ref vns' id='vns13.48' href='#vns13.48'>Verse 13.48</a></p>
<p><a class='ref sc' id='sc55' href='#sc55'>SC 55</a>iti vividhā rucirā guṇayuktā gātha vicitrā<br>
tatu raviṣu turiyebhī jinatejā codayi vīram |<br>
duḥkhabharitajanate iha dṛṣṭvā mā tvamupekṣā<br>
ayu samayo tvamihā varabuddhe niṣkramaṇāya || <a class='ref vns' id='vns13.49' href='#vns13.49'>Verse 13.49</a></p>
<p><a class='ref sc' id='sc56' href='#sc56'>SC 56</a><a class='ref vai' id='vai119' href='#vai119'>Vai 119</a>vicitravastraratnahāragandhamālyabhūṣitā prasannacitta premajāta nāriyo praharṣitā |<br>
prabodhayanti ye ’grasattva tūryasaṁpravāditaiḥ jinānubhāvi ekarūpa gātha tūrya niścarī || <a class='ref vns' id='vns13.50' href='#vns13.50'>Verse 13.50</a></p>
<p><a class='ref sc' id='sc57' href='#sc57'>SC 57</a>yasyārthi tubhya kalpa naika tyaktu tyāga dustyajā<br>
sucīrṇa śīlu kṣānti vīrya dhyāna prajña bhāvitā |<br>
jagaddhitārtha so ti kālu sāṁprataṁ upasthito<br>
naiṣkramyabuddhi cintayāśu mā vilamba nāyaka || <a class='ref vns' id='vns13.51' href='#vns13.51'>Verse 13.51</a></p>
<p><a class='ref sc' id='sc58' href='#sc58'>SC 58</a>tyuktu pūrvi ratnakośa svarṇarūpyabhūṣaṇā yaṣṭā ti yajña naikarūpa tāsu tāsu jātiṣu |<br>
tyakta bhārya putra dhīta kāyu rājyu jīvitaṁ bodhiheturaprameya tyaktuḥdustyajā tvayā || <a class='ref vns' id='vns13.52' href='#vns13.52'>Verse 13.52</a></p>
<p><a class='ref sc' id='sc59' href='#sc59'>SC 59</a>abhūṣi tvaṁ adīnapuṇya rāja viśrutaśriyo<br>
nimiṁdharo nimiśca kṛṣṇa(bandhu) brahmadatta kesarī |<br>
sahasrayajña dharmacinti arcimān dṛḍhadhanu<br>
sucintitārtha dīnasattva yeḥti tyakta dustyajā || <a class='ref vns' id='vns13.53' href='#vns13.53'>Verse 13.53</a></p>
<p><a class='ref sc' id='sc60' href='#sc60'>SC 60</a>sutasoma dīptavīrya puṇyaraśmi yo so ’bhū<br>
mahatyāgavantu sthāmavantu yaḥ kṛtajña tvaṁ abhūḥ |<br>
rājarṣi candrarūpavantu śūra satyavardhano<br>
subhāṣitaṁgaveṣi rāji asi sumatiṁ ca sūrato || <a class='ref vns' id='vns13.54' href='#vns13.54'>Verse 13.54</a></p>
<p><a class='ref sc' id='sc61' href='#sc61'>SC 61</a>candraprabho viśeṣagāmi reṇubhū diśāṁpati pradānaśūra kāśirāju ratnacūḍa śāntagaḥ |<br>
eti cānyi pārthivendra yebhi tyakta dustyajā yathā ti vṛṣṭa tyāgavṛṣṭi eṣa dharma varṣahī || <a class='ref vns' id='vns13.55' href='#vns13.55'>Verse 13.55</a></p>
<p><a class='ref sc' id='sc62' href='#sc62'>SC 62</a>dṛṣṭā ti pūrviṁ sattvasāra gaṅgavālukopamā kṛtā ti teṣa buddhapūja aprameyacintiyā |<br>
varāgrabodhi eṣamāṇa sattvamokṣakāraṇādū ayaṁ sa kālu prāptu sūru niṣkramā purottamāt || <a class='ref vns' id='vns13.56' href='#vns13.56'>Verse 13.56</a></p>
<p><a class='ref sc' id='sc63' href='#sc63'>SC 63</a><a class='ref vai' id='vai120' href='#vai120'>Vai 120</a>prathamena te amoghadarśi śālapuṣpapūjito virocanaḥ prasannacitta prekṣitaḥ kṣaṇāntaram |<br>
harītakī ca eka datta dundubhisvarāya te tṛṇottha gṛhya dhāritā ti dṛṣṭa candanaṁ gṛham || <a class='ref vns' id='vns13.57' href='#vns13.57'>Verse 13.57</a></p>
<p><a class='ref sc' id='sc64' href='#sc64'>SC 64</a>purapraveśi reṇu dṛṣṭa kṣiptu cūrṇamuṣṭikā dharmeśvarāya sādhukāru dattu dharma bhāṣato |<br>
namo namaḥ samantadarśi dṛṣṭa vāca bhāṣitā mahārciskandhi svarṇamāla kṣipta harṣitena te || <a class='ref vns' id='vns13.58' href='#vns13.58'>Verse 13.58</a></p>
<p><a class='ref sc' id='sc65' href='#sc65'>SC 65</a>dharmadhvajo daśāpradāni rodhu muṅga muṣṭinā aśokapuṣpi jñānaketu yvāgupāna sārathiḥ |<br>
ratnaśikhī ca dīpadāni padmayoni oṣadhī sarvābhibhūśca muktahāri padmadāni sāgaro || <a class='ref vns' id='vns13.59' href='#vns13.59'>Verse 13.59</a></p>
<p><a class='ref sc' id='sc66' href='#sc66'>SC 66</a>vitānadāni padmagarbhi siṁhu varṣasaṁstare śālendrarāja sarpidāni kṣīratyāgi puṣpitī |<br>
yaśodattu kuruṇṭapuṣpi satyadarśi bhojane kāyu praṇāmi jñānameru nāgadattu cīvare || <a class='ref vns' id='vns13.60' href='#vns13.60'>Verse 13.60</a></p>
<p><a class='ref sc' id='sc67' href='#sc67'>SC 67</a>atyuccagāmi candanāgri tīkṣṇalohamuṣṭinā mahāviyūha padmadāni raśmirāja ratnabhiḥ |<br>
śākyamuni ca suvarṇamuṣṭi indraketu saṁstuto sūryānano vataṁsake hi svarṇapaṭṭi sūmatī || <a class='ref vns' id='vns13.61' href='#vns13.61'>Verse 13.61</a></p>
<p><a class='ref sc' id='sc68' href='#sc68'>SC 68</a>nāgābhibhū maṇipradāni puṣya dūṣyasaṁstare bhaiṣajyarāju ratnachatri siṁhaketu āsane |<br>
guṇāgradhāri ratnajāli sarvavādi kāśyapo gandhāgri cūrṇi mukta arciketu puṣpacaityake || <a class='ref vns' id='vns13.62' href='#vns13.62'>Verse 13.62</a></p>
<p><a class='ref sc' id='sc69' href='#sc69'>SC 69</a>akṣobhyarāja kūṭāgāri mālya lokapūjito tagaraśikhi ca rājyatyāgi sarvagandhi durjayo |<br>
mahāpradīpa ātmatyāgi bhūṣaṇe padmottaro vicitrapuṣpi dharmaketu dīpakāri utpalaiḥ || <a class='ref vns' id='vns13.63' href='#vns13.63'>Verse 13.63</a></p>
<p><a class='ref sc' id='sc70' href='#sc70'>SC 70</a><a class='ref vai' id='vai121' href='#vai121'>Vai 121</a>eti cānyi sattvasāra ye ti pūrva pūjitā nānārūpa vicitra pūja anyajanyakurvatā |<br>
smarāhi te atīta buddha tā ca pūja śāstunāṁ anāthasattva śokapūrṇa mā upekṣi niṣkramā || <a class='ref vns' id='vns13.64' href='#vns13.64'>Verse 13.64</a></p>
<p><a class='ref sc' id='sc71' href='#sc71'>SC 71</a>dīpaṁkareti dṛṣṭamātri labdha kṣānti uttamā abhijña pañca acyutā ti labdha ānulomikā |<br>
atottareṇa ekameka buddha pūjacintiyā pravartitā asaṁkhyakalpa sarvalokadhātuṣū || <a class='ref vns' id='vns13.65' href='#vns13.65'>Verse 13.65</a></p>
<p><a class='ref sc' id='sc72' href='#sc72'>SC 72</a>kṣīṇā ti kalpa aprameya te ca buddha nirvṛtā tavāpi sarva ātmabhāvi te ca nāma kva gatā |<br>
kṣayāntadharmi sarvi bhāvu nāsti nityu saṁskṛte anitya kāma rājyabhoga niṣkramā purottamāt || <a class='ref vns' id='vns13.66' href='#vns13.66'>Verse 13.66</a></p>
<p><a class='ref sc' id='sc73' href='#sc73'>SC 73</a>jarā ca vyādhi mṛtyu enti dāruṇā mahābhayā<br>
hutāśano va ugrateja bhīma kalpasaṁkṣaye |<br>
kṣayāntadharmi sarvi bhāvu nāsti nityu saṁskṛte<br>
sukṛcchra prāpta sattva<span class='gap'>+ +</span>niṣkramā guṇaṁdharā || <a class='ref vns' id='vns13.67' href='#vns13.67'>Verse 13.67</a></p>
<p><a class='ref sc' id='sc74' href='#sc74'>SC 74</a>yada nārigaṇastuṇaveṇuravaiḥ vividhaisturiyaiḥ pratibodhayiṣu |<br>
sukhaśayanagataṁ manujādhipatiṁ tada tūryaravo ayu niścarate || <a class='ref vns' id='vns13.68' href='#vns13.68'>Verse 13.68</a></p>
<p><a class='ref sc' id='sc75' href='#sc75'>SC 75</a>jvalitaṁ tribhavaṁ jaravyādhidukhaiḥ maraṇāgnipradīptamanāthamidam |<br>
bhavani śaraṇe sada mūḍha jagat bhramatī bhramaro yatha kumbhagato || <a class='ref vns' id='vns13.69' href='#vns13.69'>Verse 13.69</a></p>
<p><a class='ref sc' id='sc76' href='#sc76'>SC 76</a>adhruvaṁ tribhavaṁ śaradabhranibhaṁ naṭaraṅgasamā jagi rūrmicutī |<br>
girinadyasamaṁ laghuśīghrajavaṁ vrajatāyu jage yatha vidyu nabhe || <a class='ref vns' id='vns13.70' href='#vns13.70'>Verse 13.70</a></p>
<p><a class='ref sc' id='sc77' href='#sc77'>SC 77</a><a class='ref vai' id='vai122' href='#vai122'>Vai 122</a>bhuvi devapure triapāyapathe bhavatṛṣṇaavidyavaśā janatā |<br>
parivartiṣu pañcagatiṣvabudhāḥ yatha kumbhakarasya hi cakrabhramī || <a class='ref vns' id='vns13.71' href='#vns13.71'>Verse 13.71</a></p>
<p><a class='ref sc' id='sc78' href='#sc78'>SC 78</a>priyarūpavaraiḥ saha snigdharutaiḥ śubhagandharasai varasparśasukhaiḥ |<br>
pariṣiktamidaṁ kalipāśa jagat mṛgalubdhakapāśi yathaiva kapi || <a class='ref vns' id='vns13.72' href='#vns13.72'>Verse 13.72</a></p>
<p><a class='ref sc' id='sc79' href='#sc79'>SC 79</a>sabhayā saraṇāḥ sada vairakarāḥ bahuśoka upadrava kāmaguṇāḥ |<br>
asidhārasamā viṣapatranibhā jahitāryajanairyatha mīḍhaghaṭāḥ || <a class='ref vns' id='vns13.73' href='#vns13.73'>Verse 13.73</a></p>
<p><a class='ref sc' id='sc80' href='#sc80'>SC 80</a>smṛtiśokakarāstamasīkaraṇāḥ bhayahetukarā dukhamūla sadā |<br>
bhavatṛṣṇalatāya vivṛddhikarāḥ sabhayā saraṇā sada kāmaguṇāḥ || <a class='ref vns' id='vns13.74' href='#vns13.74'>Verse 13.74</a></p>
<p><a class='ref sc' id='sc81' href='#sc81'>SC 81</a>yatha agnikhadā jvalitā sabhayā tatha kāma ime viditāryajanaḥ |<br>
mahapaṅkasamā asisundhusamāḥ madhudigdha iva kṣuradhāra yathā || <a class='ref vns' id='vns13.75' href='#vns13.75'>Verse 13.75</a></p>
<p><a class='ref sc' id='sc82' href='#sc82'>SC 82</a>yatha sarpisaro yatha mīḍhaghaṭāḥ tatha kāma ime viditā viduṣām |<br>
tatha śūlasamā dvijapeśisamāḥ yatha śvāna karaṅka savairamukhāḥ || <a class='ref vns' id='vns13.76' href='#vns13.76'>Verse 13.76</a></p>
<p><a class='ref sc' id='sc83' href='#sc83'>SC 83</a>udacandrasamā imi kāmaguṇāḥ pratibimba iva girighoṣa yathā |<br>
pratibhāsasamā naṭaraṅgasamāḥ tatha svapnasamā viditāryajanaiḥ || <a class='ref vns' id='vns13.77' href='#vns13.77'>Verse 13.77</a></p>
<p><a class='ref sc' id='sc84' href='#sc84'>SC 84</a><a class='ref vai' id='vai123' href='#vai123'>Vai 123</a>kṣaṇikā vaśikā imi kāmaguṇāḥ tatha māyamarīcisamā alikāḥ |<br>
udabudbudaphenasamā vitathā parikalpasamuchita buddha budhaiḥ || <a class='ref vns' id='vns13.78' href='#vns13.78'>Verse 13.78</a></p>
<p><a class='ref sc' id='sc85' href='#sc85'>SC 85</a>prathame vayase vararūpadharaḥ priya iṣṭa mato iya bālacarī |<br>
jaravyādhidukhai hatatejavapuṁ vijahanti mṛgā iva śuṣkanadīm || <a class='ref vns' id='vns13.79' href='#vns13.79'>Verse 13.79</a></p>
<p><a class='ref sc' id='sc86' href='#sc86'>SC 86</a>dhanadhānyavaro bahudravyabalī priya iṣṭa mato iya bālacarī |<br>
parihīnadhanaṁ puna kṛcchragataṁ vijahanti narā iva śūnyaṭavīm || <a class='ref vns' id='vns13.80' href='#vns13.80'>Verse 13.80</a></p>
<p><a class='ref sc' id='sc87' href='#sc87'>SC 87</a>yatha puṣpadrumo saphaleva drumo naru dānaratastatha prītikaro |<br>
dhanahīna jarārtitu yācanako bhavate tada apriyu gṛdhrasamaḥ || <a class='ref vns' id='vns13.81' href='#vns13.81'>Verse 13.81</a></p>
<p><a class='ref sc' id='sc88' href='#sc88'>SC 88</a>prabhu dravyabalī vararūpadharaḥ priyasaṁgamanendriyaprītikaro |<br>
jaravyādhidukhārditu kṣīṇadhano bhavate tada apriyu mṛtyusamaḥ || <a class='ref vns' id='vns13.82' href='#vns13.82'>Verse 13.82</a></p>
<p><a class='ref sc' id='sc89' href='#sc89'>SC 89</a>jarayā jaritaḥ samatītavayo druma vidyuhateva yathā bhavati |<br>
jarajīrṇa agāru yathā sabhayo jaraniḥsaraṇaṁ laghu brūhi mune || <a class='ref vns' id='vns13.83' href='#vns13.83'>Verse 13.83</a></p>
<p><a class='ref sc' id='sc90' href='#sc90'>SC 90</a>jara śoṣayate naranārigaṇaṁ yatha mālulatā ghanaśālavanam |<br>
jara vīryaparākramavegaharī jara paṅkanimagna yathā puruṣo || <a class='ref vns' id='vns13.84' href='#vns13.84'>Verse 13.84</a></p>
<p><a class='ref sc' id='sc91' href='#sc91'>SC 91</a>jara rūpasurūpavirūpakarī jara tejaharī balasthāmaharī |<a class='ref vai' id='vai124' href='#vai124'>Vai 124</a><br>
sada saukhyaharī paribhāvakarī jara mṛtyukarī jara ojaharī || <a class='ref vns' id='vns13.85' href='#vns13.85'>Verse 13.85</a></p>
<p><a class='ref sc' id='sc92' href='#sc92'>SC 92</a>bahurogaśatai ghanavyādhidukhaiḥ upasṛṣṭa jagajjvalateva mṛgāḥ |<br>
jaravyādhigataṁ prasamīkṣva jagat dukhaniḥsaraṇaṁ laghu deśayahī || <a class='ref vns' id='vns13.86' href='#vns13.86'>Verse 13.86</a></p>
<p><a class='ref sc' id='sc93' href='#sc93'>SC 93</a>śiśire hi yathā himadhātu mahān tṛṇagulmavanauṣadhiojaharo |<br>
tatha ojaharo ahu vyādhijaro parihīyati indriya rūpa balam || <a class='ref vns' id='vns13.87' href='#vns13.87'>Verse 13.87</a></p>
<p><a class='ref sc' id='sc94' href='#sc94'>SC 94</a>dhanadhānyamahārthakṣayāntakaro paritāpakaraḥ sahavyādhijaro |<br>
pratighātakaraḥ priyu dveṣakaraḥ paridāhakaro yatha sūrya nabhe || <a class='ref vns' id='vns13.88' href='#vns13.88'>Verse 13.88</a></p>
<p><a class='ref sc' id='sc95' href='#sc95'>SC 95</a>maraṇaṁ cavanaṁ cuti kālakriyā priyadravyajanena viyogu sadā |<br>
apunāgamanaṁ ca asaṁgamanaṁ drumapatraphalā nadisrota yathā || <a class='ref vns' id='vns13.89' href='#vns13.89'>Verse 13.89</a></p>
<p><a class='ref sc' id='sc96' href='#sc96'>SC 96</a>maraṇaṁ vaśitāmavaśīkurute maraṇaṁ harate nadi dāru yathā |<br>
asahāyu naro vrajate ’dvitiyo svakakarmaphalānugato vivaśaḥ || <a class='ref vns' id='vns13.90' href='#vns13.90'>Verse 13.90</a></p>
<p><a class='ref sc' id='sc97' href='#sc97'>SC 97</a>maraṇo grasate bahuprāṇiśataṁ makareva jalā hari bhūtagaṇam |<br>
garuḍo uragaṁ mṛgarāju gajaṁ jvalaneva tṛṇoṣadhibhūtagaṇam || <a class='ref vns' id='vns13.91' href='#vns13.91'>Verse 13.91</a></p>
<p><a class='ref sc' id='sc98' href='#sc98'>SC 98</a>ima īdṛśakai bahudoṣaśataiḥ jagu mocayituṁ kṛta yā praṇidhi |<br>
smara tāṁ purimāṁ praṇidhānacarīṁ ayu kālu tavā abhiniṣkramitum || <a class='ref vns' id='vns13.92' href='#vns13.92'>Verse 13.92</a></p>
<p><a class='ref sc' id='sc99' href='#sc99'>SC 99</a><a class='ref vai' id='vai125' href='#vai125'>Vai 125</a>yada nārigaṇaḥ praharṣito bodhayatī turiyairmahāmunim |<br>
tada gātha vicitra niścarī tūryaśabdāt sugatānubhāvataḥ || <a class='ref vns' id='vns13.93' href='#vns13.93'>Verse 13.93</a></p>
<p><a class='ref sc' id='sc100' href='#sc100'>SC 100</a>laghu tadbhañjati sarvasaṁskṛtaṁ acirasthāyi nabheva vidyataḥ |<br>
ayu kālu tavā upasthitaḥ samayo niṣkramaṇāya suvrata || <a class='ref vns' id='vns13.94' href='#vns13.94'>Verse 13.94</a></p>
<p><a class='ref sc' id='sc101' href='#sc101'>SC 101</a>saṁskāra anitya adhruvāḥ āmakumbhopama bhedanātmakāḥ |<br>
parakeraka yācitopamāḥ pāṁśunagaropama tāvakālikāḥ || <a class='ref vns' id='vns13.95' href='#vns13.95'>Verse 13.95</a></p>
<p><a class='ref sc' id='sc102' href='#sc102'>SC 102</a>saṁskāra pralopadharmime varṣakāli calitaṁ ca lepanam |<br>
nadikūla ivā savālukaṁ pratyayādhīna svabhāvadurbalāḥ || <a class='ref vns' id='vns13.96' href='#vns13.96'>Verse 13.96</a></p>
<p><a class='ref sc' id='sc103' href='#sc103'>SC 103</a>saṁskāra pradīpaacivat kṣiprautpattinirodhadharmikāḥ |<br>
anavasthita mārutopamāḥ phenapiṇḍave asāra durbalāḥ || <a class='ref vns' id='vns13.97' href='#vns13.97'>Verse 13.97</a></p>
<p><a class='ref sc' id='sc104' href='#sc104'>SC 104</a>saṁskāra nirīha śūnyakāḥ kadalīskandhasamā nirīkṣataḥ |<br>
māyopama cittamohanā bālaullāpana ukta muṣṭivat || <a class='ref vns' id='vns13.98' href='#vns13.98'>Verse 13.98</a></p>
<p><a class='ref sc' id='sc105' href='#sc105'>SC 105</a>hetūbhi ca pratyayebhi cā sarvasaṁskāragataṁ pravartate |<br>
anyonya pratītya hetutaḥ tadidaṁ bālajano na budhyate || <a class='ref vns' id='vns13.99' href='#vns13.99'>Verse 13.99</a></p>
<p><a class='ref sc' id='sc106' href='#sc106'>SC 106</a>yatha muñja pratītya balvajaṁ rajju vyāyāmabalena vartitā |<a class='ref vai' id='vai126' href='#vai126'>Vai 126</a><br>
ghaṭiyantra sacakra vartate eṣa ekaikaśa nāsti vartanā || <a class='ref vns' id='vns13.100' href='#vns13.100'>Verse 13.100</a></p>
<p><a class='ref sc' id='sc107' href='#sc107'>SC 107</a>tatha sarvabhavāṅgavartinī anyamanyopacayena niśritā |<br>
ekaikaśa teṣu vartinī pūrvaparāntata nopalabhyate || <a class='ref vns' id='vns13.101' href='#vns13.101'>Verse 13.101</a></p>
<p><a class='ref sc' id='sc108' href='#sc108'>SC 108</a>bījasya sato yathāṅkuro na ca yo bīja sa caiva aṅkuro |<br>
na ca tato na caiva tat evamanuccheda aśāśvata dharmatā || <a class='ref vns' id='vns13.102' href='#vns13.102'>Verse 13.102</a></p>
<p><a class='ref sc' id='sc109' href='#sc109'>SC 109</a>saṁskāra avidyapratyayāḥ te saṁskāre na santi tattvataḥ |<br>
saṁskāra avidya caiva hi śūnya eke prakṛtīnirīhakāḥ || <a class='ref vns' id='vns13.103' href='#vns13.103'>Verse 13.103</a></p>
<p><a class='ref sc' id='sc110' href='#sc110'>SC 110</a>mudrātpratimudra dṛśyate mudrasaṁkrānti na copalabhyate |<br>
na ca tatra na caiva śāśvato eva saṁskārānucchedaśāśvatāḥ || <a class='ref vns' id='vns13.104' href='#vns13.104'>Verse 13.104</a></p>
<p><a class='ref sc' id='sc111' href='#sc111'>SC 111</a>cakṣuśca pratītya rūpataḥ cakṣuvijñānamihopajāyate |<br>
na ca cakṣuṣi rūpa niśrita rūpasaṁkrānti na caiva cakṣuṣi || <a class='ref vns' id='vns13.105' href='#vns13.105'>Verse 13.105</a></p>
<p><a class='ref sc' id='sc112' href='#sc112'>SC 112</a>nairātmyaśubhāśca dharmime punarātmeti śubhāśca kalpitāḥ |<br>
viparītamasadvikalpitaṁ cakṣuvijñāna tatopajāyate || <a class='ref vns' id='vns13.106' href='#vns13.106'>Verse 13.106</a></p>
<p><a class='ref sc' id='sc113' href='#sc113'>SC 113</a>vijñānanirodhasaṁbhavaṁ vijñānotpādavyayaṁ vipaśyati |<br>
akahiṁ ca gataṁ anāgataṁ śūnya māyopama yogi paśyati || <a class='ref vns' id='vns13.107' href='#vns13.107'>Verse 13.107</a></p>
<p><a class='ref sc' id='sc114' href='#sc114'>SC 114</a><a class='ref vai' id='vai127' href='#vai127'>Vai 127</a>araṇiṁ yatha cottarāraṇiṁ hastavyāyāma trayebhi saṁgati |<br>
iti pratyayato ’gni jāyate jātu kṛtārthu laghu nirudhyate || <a class='ref vns' id='vns13.108' href='#vns13.108'>Verse 13.108</a></p>
<p><a class='ref sc' id='sc115' href='#sc115'>SC 115</a>atha paṇḍitu kaści mārgate kutayaṁ āgatu kutra yāti vā |<br>
vidiśo diśi sarvi mārgato nāgati nāsya gatiśca labhyate || <a class='ref vns' id='vns13.109' href='#vns13.109'>Verse 13.109</a></p>
<p><a class='ref sc' id='sc116' href='#sc116'>SC 116</a>skandhadhātvāyatanāni dhātavaḥ tṛṣṇa avidyā iti karmapratyayā |<br>
sāmagri tu sattvasūcanā sa ca paramārthatu nopalabhyate || <a class='ref vns' id='vns13.110' href='#vns13.110'>Verse 13.110</a></p>
<p><a class='ref sc' id='sc117' href='#sc117'>SC 117</a>kaṇṭhoṣṭha pratītya tālukaṁ jihvāparivarti akṣarā |<br>
na ca kaṇṭhagatā na tāluke akṣaraikaika tu nopalabhyate || <a class='ref vns' id='vns13.111' href='#vns13.111'>Verse 13.111</a></p>
<p><a class='ref sc' id='sc118' href='#sc118'>SC 118</a>sāmagri pratītyataśca sā vācamanabuddhivaśena niścarī |<br>
mana vāca adṛśyarūpiṇī bāhyato ’bhyantara nopalabhyate || <a class='ref vns' id='vns13.112' href='#vns13.112'>Verse 13.112</a></p>
<p><a class='ref sc' id='sc119' href='#sc119'>SC 119</a>utpādavyayaṁ vipaśyato vāca rutaghoṣasvarasya paṇḍitaḥ |<br>
kṣaṇikāṁ vaśikāṁ tadā dṛśī sarvā vāca pratiśrutakopamām || <a class='ref vns' id='vns13.113' href='#vns13.113'>Verse 13.113</a></p>
<p><a class='ref sc' id='sc120' href='#sc120'>SC 120</a>yatha tantri pratītya dārū ca hastavyāyāma trayebhi saṁgati |<br>
tuṇavīṇasughoṣakādibhiḥ śabdo niścarate tadudbhavaḥ || <a class='ref vns' id='vns13.114' href='#vns13.114'>Verse 13.114</a></p>
<p><a class='ref sc' id='sc121' href='#sc121'>SC 121</a>atha paṇḍitu kaści mārgate kutayaṁ āgatu kutra yāti vā |<a class='ref vai' id='vai128' href='#vai128'>Vai 128</a><br>
vidiśo diśi sarvi mārgataḥ śabdagamanāgamanaṁ na labhyate || <a class='ref vns' id='vns13.115' href='#vns13.115'>Verse 13.115</a></p>
<p><a class='ref sc' id='sc122' href='#sc122'>SC 122</a>tatha hetubhi pratyayebhi ca sarvasaṁskāragataṁ pravartate |<br>
yogī puna bhūtadaśanāt śūnya saṁskāra nirīha paśyati || <a class='ref vns' id='vns13.116' href='#vns13.116'>Verse 13.116</a></p>
<p><a class='ref sc' id='sc123' href='#sc123'>SC 123</a>skandhāyatanāni dhātavaḥ śūnya adhyātmika śūnya bāhyakāḥ |<br>
sattvātmaviviktamanālayā dharmākāśasvabhāvalakṣaṇāḥ || <a class='ref vns' id='vns13.117' href='#vns13.117'>Verse 13.117</a></p>
<p><a class='ref sc' id='sc124' href='#sc124'>SC 124</a>iya īdṛśa dharmalakṣaṇā buddha dīpaṁkara darśane tvayā |<br>
anubuddha svayaṁ yathātmanā tatha bodhehi sadevamānuṣāṁ || <a class='ref vns' id='vns13.118' href='#vns13.118'>Verse 13.118</a></p>
<p><a class='ref sc' id='sc125' href='#sc125'>SC 125</a>viparītaabhūtakalpitaiḥ rāgadoṣaiḥ paridahyate jagat |<br>
kṛpameghasamāmbuśītalāṁ muñca dhārāmamṛtasya nāyakā || <a class='ref vns' id='vns13.119' href='#vns13.119'>Verse 13.119</a></p>
<p><a class='ref sc' id='sc126' href='#sc126'>SC 126</a>tvayi yasya kṛtena paṇḍitā dattu dānaṁ bahukalpakoṭiṣu |<br>
saṁprāpya hi bodhimuttamāṁ āryadhanasaṁgraha kariṣya prāṇinām || <a class='ref vns' id='vns13.120' href='#vns13.120'>Verse 13.120</a></p>
<p><a class='ref sc' id='sc127' href='#sc127'>SC 127</a>tāṁ pūrvacarīmanusmarā nārya dhanahīna daridra duḥkhitām |<br>
mā upekṣahi sattvasārathe āryadhanasaṁgrahi teṣu kurvahi || <a class='ref vns' id='vns13.121' href='#vns13.121'>Verse 13.121</a></p>
<p><a class='ref sc' id='sc128' href='#sc128'>SC 128</a>tvayi śīla sadā surakṣitaṁ pithanārthāya apāyabhūminām |<br>
svargāmṛtadvāramuttamāṁ darśayiṣye bahusattvakoṭinām || <a class='ref vns' id='vns13.122' href='#vns13.122'>Verse 13.122</a></p>
<p><a class='ref sc' id='sc129' href='#sc129'>SC 129</a><a class='ref vai' id='vai129' href='#vai129'>Vai 129</a>tāṁ pūrvacarīmanusmarā baddhvā dvāra nirayāya bhūminām |<br>
svargāmṛtadvāra muñcahī ṛddhyahi śīlavato vicintitam || <a class='ref vns' id='vns13.123' href='#vns13.123'>Verse 13.123</a></p>
<p><a class='ref sc' id='sc130' href='#sc130'>SC 130</a>tvayi kṣānti sadā surakṣitā pratighakrodhaśamārtha dehinām |<br>
bhāvārṇava sattva tāriyā sthāpayiṣye śivi kṣemi nirjvale || <a class='ref vns' id='vns13.124' href='#vns13.124'>Verse 13.124</a></p>
<p><a class='ref sc' id='sc131' href='#sc131'>SC 131</a>tāṁ pūrvacarīmanusmarā vairavyāpādavihiṁsaākulām |<br>
mā upekṣa vihiṁsacāriṇaḥ kṣāntibhūmīya sthape imaṁ jagat || <a class='ref vns' id='vns13.125' href='#vns13.125'>Verse 13.125</a></p>
<p><a class='ref sc' id='sc132' href='#sc132'>SC 132</a>tvayi vīrya yadartha sevitaṁ dharmanāvaṁ samudānayitvanā |<br>
uttārya jagadbhavārṇavāt thapayiṣye śivi kṣemi nirjvale || <a class='ref vns' id='vns13.126' href='#vns13.126'>Verse 13.126</a></p>
<p><a class='ref sc' id='sc133' href='#sc133'>SC 133</a>tāṁ pūrvacarīmanusmarā caturoghairiva muhyate jagat ||<br>
laghu vīryabalaṁ parākramā sattva saṁtārayahī anāyakāṁ || <a class='ref vns' id='vns13.127' href='#vns13.127'>Verse 13.127</a></p>
<p><a class='ref sc' id='sc134' href='#sc134'>SC 134</a>tvaya dhyānakileśadhyeṣaṇā bhāvitā yasya kṛtena sūratā |<br>
bhrāntendriya prākṛtendriyāṁ kvapi cittāryapathe sthapeṣyaham || <a class='ref vns' id='vns13.128' href='#vns13.128'>Verse 13.128</a></p>
<p><a class='ref sc' id='sc135' href='#sc135'>SC 135</a>tāṁ pūrvacarīmanusmarā kleśajālairihamākulaṁ jagat |<br>
mā upekṣahi kleśupadrutāṁ dhyānaikāgri sthapehimāṁ prajām || <a class='ref vns' id='vns13.129' href='#vns13.129'>Verse 13.129</a></p>
<p><a class='ref sc' id='sc136' href='#sc136'>SC 136</a><a class='ref vai' id='vai130' href='#vai130'>Vai 130</a>tvayi prajña purā subhāvitā mohavidyāndhatamovṛte jage |<br>
bahudharmaśatābhilokane dāsye cakṣuṣi tattvadarśanam || <a class='ref vns' id='vns13.130' href='#vns13.130'>Verse 13.130</a></p>
<p><a class='ref sc' id='sc137' href='#sc137'>SC 137</a>tāṁ pūrvacarīmanusmarā mohavidyāndhatamovṛte jage |<br>
dadahī varaprajña suprabhā dharmacakṣuṁ vimalaṁ nirañjanam || <a class='ref vns' id='vns13.131' href='#vns13.131'>Verse 13.131</a></p>
<p><a class='ref sc' id='sc138' href='#sc138'>SC 138</a>iyamīdṛśa gātha niścarī tūryasaṁgītiravātu nāriṇām |<br>
yaṁ śrutva middhaṁ vivarjiyā cittu preṣeti varāgrabodhaye || <a class='ref vns' id='vns13.132' href='#vns13.132'>Verse 13.132</a><br>
iti ||</p>
</blockquote>
<p><a class='ref sc' id='sc139' href='#sc139'>SC 139</a>iti hi bhikṣavo ’ntaḥpuramadhyagato bodhisattvo ’virahito ’bhūddharmaśravaṇena, avirahito ’bhūddharmamanasikāreṇa | takasmāddhetoḥ? tathā hi bhikṣavo bodhisattvo dīrgharātraṁ sagauravo ’bhūt | dharmeṣu dharmabhāṇakeṣu cādhyāśayena dharmārthiko dharmakāmo dharmaratirato ’bhūt | dharmaparyeṣṭyatṛpto yathāśrutadharmasaṁprakāśakaḥ, anuttaro mahādharmadānapatiḥ, nirāmiṣadharmadeśako dharmadānenāmatsaraḥ, ācāryamuṣṭivigato dharmānudharmapratipanno dharmapratipattiśūraḥ, dharmalayano dharmatrāṇo dharmaśaraṇo dharmapratiśaraṇo dharmaparāyaṇaḥ dharmanidhyāptiḥ kṣāntiniryātaḥ prajñāpāramitācarita upāyakauśalyagatiṁ gataḥ ||</p>
<p><a class='ref sc' id='sc140' href='#sc140'>SC 140</a>tatra bhikṣavo bodhisattvo mahopāyakauśalyavikrīḍitena sarvāntaḥpurasya yathādhimuktyā īryāpathamupadarśya, paurvikāṇāṁ ca bodhisattvānāṁ lokaviṣayasamatikrāntānāṁ lokānuvartanakriyādharmatāmanuvartya, dīrgharātraṁ suviditakāmadoṣaḥ sattvaparipākavaśādakāmātkāmopabhogaṁ saṁdarśya, aparimitakuśalamūlopacayapuṇyasaṁbhārabalaviśeṣaṇāsadṛśīṁ lokādhipateyatāṁ saṁdarśya, devamanuṣyātikrāntaṁ sārodāravividhavicitrarūpaśabdagandharasasparśaparamaratiramaṇīyaṁ kāmaratirasaukhyamupadarśya, sarvakāmaratisvaviṣayeṣvaparyantatvāt svacittavaśavartitāṁ saṁdarśya, pūrvapraṇidhānabalasahāyakuśalamūlopacitān sattvān samānasaṁvāsatayā paripācya, sarvalokasaṁkleśamalāsaṁkliṣṭacittatayāntaḥpuramadhyagato yathābhinimantritasya sattvadhātoḥ paripākakālamavekṣamāṇo bhūyasyā mātrayā bodhisattvastasmin samaye pūrvapratijñāmanusmarati sma, buddhadharmāṁścāmukhīkaroti sma, praṇidhānabalaṁ cābhinirharati sma | sattveṣu ca mahākaruṇāmavakrāmati sma | sattvapramokṣaṁ ca cintayati sma | sarvasaṁpado vipattiparyavasānā iti pratyavekṣate sma | anekopadravabhayabahulaṁ ca saṁsāramupaparīkṣate <a class='ref vai' id='vai131' href='#vai131'>Vai 131</a> sma | mārakalipāśāṁśca saṁchinatti sma | saṁsāraprabandhāccātmānamuccārayati sma | nirvāṇe ca cittaṁ saṁpreṣayati sma ||</p>
<p><a class='ref sc' id='sc141' href='#sc141'>SC 141</a>tatra bhikṣavo bodhisattvaḥ pūrvāntata eva suviditasaṁsāradoṣaḥ saṁskṛtenādhyāśayenānarthikaḥ sarvopādānaparigrahairanarthiko buddhadharmanirvāṇābhimukhaḥ saṁsāraparāṅmukhastathāgatagocarābhirataḥ māraviṣayagocarāsaṁsṛṣṭaḥ ādīptabhavadoṣadarśī traidhātukānniḥśaraṇābhiprāyaḥ saṁsāradoṣādīnavaniḥsaraṇakuśalaḥ pravrajyābhilāṣī niṣkramaṇābhiprāyo vivekanimno vivekapravaṇo vivekaprāgbhāraḥ āraṇyaprāraṇyābhimukhaḥ pravivekapraśamābhikāṅkṣī ātmaparahitapratipannaḥ anuttarapratipattiśūro lokasyārthakāmo hitakāmaḥ sukhakāmo yogakṣemakāmo lokānukampako hitaiṣī maitrīvihārī mahākāruṇikaḥ saṁgrahavastukuśalaḥ satatasamitamaparikhinnamānasaḥ sattvaparipākavinayakuśalaḥ sarvasattveṣvekaputrakapremānugatamanasikāraḥ sarvavastunirapekṣaparityāgī dānasaṁvibhāgarataḥ prayuktatyāgaḥ prayatapāṇiḥ tyāgaśūro yaṣṭayajñaḥ susamṛddhapuṇyaḥ susaṁgṛhītapuṇyaḥ pariṣkāravigatamalāmātsaryasunigṛhītacitto ’nuttaro mahādānapatirdattvā ca vipākāpratikāṅkṣī pradānaśūraḥ icchāmahecchālobhadveṣamadamānamohamātsaryapramukhasarvārikleśagaṇapratyarthikanigrahāyābhyutthitaḥ sarvajñatācittotpādaprabandhāccalitaḥ mahātyāgacittasaṁnāhasusaṁnaddhaḥ lokānukampako hitaiṣīva varmitakavacitavīryaḥ sattvapramokṣālambanamahākaruṇābalavikramaparākramaḥ avaivartikasarvasattvasamacittatyāgapraharaṇo yathābhiprāyasattvāśayasaṁtoṣaṇo bodhibhājanībhūtaḥ kālākṣuṇṇadharmavedhī bodhipariṇāmapraṇidhiḥ anavanāmitadhvajastrimaṇḍalapariśodhanadānaparityāgī jñānavaravajradṛḍhapraharaṇaḥ sunigṛhītakleśapratyarthikaḥ śīlaguṇacāritrapratipannaḥ svārakṣitakāyavāṅbhanaskarmānto ’ṇumātrāvadyabhayadarśī supariśuddhaśīlaḥ amalavimalanirmalacittaḥ sarvaduruktadurāgatavacanapathākrośaparibhāṣaṇakutsanatāḍanatarjanavadhabandhanāvarodhanaparikleśāluḍitacitto ’kṣubhitacittaḥ kṣāntisaurabhyasaṁpannaḥ akṣato ’nupahato ’vyāpannacittaḥ sarvasattvahitārthāyottaptavīryārambhī dṛḍhasamādānasarvakuśalamūladharmasamudānayanāpratyudāvartyasmṛtimān susaṁprajñāsusamāhito ’vikṣiptacitto dhyānaikāgramanasikāro dharmapravicayakuśalo labdhāloko vigatatamondhakāraḥ anityaduḥkhātmāśubhākāraparibhāvitacetāḥ smṛtyupasthānasamyakprahāṇaṛddhipādendriyabalabodhyaṅgamārgārya satyasarvabodhipakṣadharmasuparikarmakṛtamanasikāraḥ śamathavipaśyanāsuparyavadātabuddhiḥ pratītyasamutpādasatyadarśī satyānubodhādaparapratyayastrivimokṣasukhavikrīḍito māyāmarīcisvapnodakacandrapratiśrutkāpratibhāsopamasarvadharmanayāvatīrṇaḥ ||</p>
<p><a class='ref sc' id='sc142' href='#sc142'>SC 142</a>iti hi bhikṣavo bodhisattvasyaivaṁ bhavati pratikṛtiḥ—evaṁ dharmavihārī evaṁ guṇamāhātmyavihārī evaṁ sattvārthābhiyuktavihārī abhūt | bhūyasyā mātrayā ābhirdaśadigbuddhādhiṣṭhānatūryasaṁgītiviniḥsṛtābhirgāthābhiḥ saṁcoditaḥ sa tasyāṁ velāyāṁ pūrveṣāṁ ca bodhisattvānāṁ caramabhavopagatānāmantaḥpuraparipācitāni <a class='ref vai' id='vai132' href='#vai132'>Vai 132</a> catvāri dharmamukhānyāmukhīkaroti sma | katamāni catvāri? yadidaṁ dānaṁ priyavacanamarthakriyāṁ samānārthatāṁ ca | catuḥsaṁgrahavastuprayoganirhāraviśuddhiṁ ca nāma dharmamukhamāmukhīkaroti sma | triratnavaṁśasādhāraṇābhiprāyo vipraṇāśasarvajñatācittapraṇidhānabalādhānāvaivartyaviṣayaṁ ca nāma dharmamukhamāmukhīkaroti sma | sarvasattvāparityāgādhyāśayamahākaruṇāvatāratāṁ ca nāma dharmamukhamāmukhīkaroti sma | sarvabodhipakṣadharmapade prabhedārthābhiniścayajñānasaṁsārabalaviśeṣasamudānayamahāvyūhaṁ ca nāma dharmamukhamāmukhīkaroti sma | imāni catvāri dharmamukhānyāmukhīkṛtya bodhisattvaḥ sarvasyāntaḥpurasya paripācanārthaṁ tasyāṁ velāyāṁ tathārūpamṛddhyabhisaṁskāramabhisaṁskaroti sma, yathārūpeṇa ṛddhyabhisaṁskāreṇābhisaṁskṛtena tebhyaḥ saṁgītirutebhyo bodhisattvānubhāvenemānyevaṁrūpāṇi dharmamukhaśatasahasrāṇi niścaranti sma | tadyathā—</p>
<blockquote class='gatha'>
<p><a class='ref sc' id='sc143' href='#sc143'>SC 143</a>udārachandena ca āśayena adhyāśayenā karuṇāya prāṇiṣu |<br>
utpadyate cittu varāgrabodhaye śabde ca rūpasturiyebhi niścarī || <a class='ref vns' id='vns13.133' href='#vns13.133'>Verse 13.133</a></p>
<p><a class='ref sc' id='sc144' href='#sc144'>SC 144</a>śraddhā prasādo adhimukti gauravaṁ nirmānatā onamanā gurūṇām |<br>
paripṛcchanā kiṁkuśalaṁgaveṣaṇā anusmṛtībhāvanu śabda niścarī || <a class='ref vns' id='vns13.134' href='#vns13.134'>Verse 13.134</a></p>
<p><a class='ref sc' id='sc145' href='#sc145'>SC 145</a>dāne dabhe saṁyamaśīlaśabdaḥ kṣāntīya śabdastatha vīryaśabdaḥ |<br>
dhyānābhinirhārasamādhiśabdaḥ prajñā upāyasya ca śabda niścarī || <a class='ref vns' id='vns13.135' href='#vns13.135'>Verse 13.135</a></p>
<p><a class='ref sc' id='sc146' href='#sc146'>SC 146</a>maitrāya śabdaḥ karuṇāya śabdo muditāupekṣāya abhijñaśabdaḥ |<br>
catusaṁgrahāvastuviniścayena sattvāna paripācanaśabda niścarī || <a class='ref vns' id='vns13.136' href='#vns13.136'>Verse 13.136</a></p>
<p><a class='ref sc' id='sc147' href='#sc147'>SC 147</a>smṛterupasthānaprabhedaśabdaḥ samyakprahāṇāstatha ṛddhipādā |<br>
pañcedriyā pañcabalaprabhedā bodhyaṅgaśabdasturiyebhi niścarī || <a class='ref vns' id='vns13.137' href='#vns13.137'>Verse 13.137</a></p>
<p><a class='ref sc' id='sc148' href='#sc148'>SC 148</a><a class='ref vai' id='vai133' href='#vai133'>Vai 133</a>aṣṭāṅgiko mārgabalaprabhedaḥ śamathasya śabdo ’tha vipaśyanāyāḥ |<br>
anityaduḥkhārtianātmaśabdaḥ aśubhārtiśabdo turiyebhi niścarī || <a class='ref vns' id='vns13.138' href='#vns13.138'>Verse 13.138</a></p>
<p><a class='ref sc' id='sc149' href='#sc149'>SC 149</a>virāgaśabdaśca vivekaśabdaḥ kṣayajñānaśabdo anutpādaśabdaḥ |<br>
anirodhaśabdaśca anālayaṁ ca nirvāṇaśabdasturiyebhi niścarī || <a class='ref vns' id='vns13.139' href='#vns13.139'>Verse 13.139</a></p>
<p><a class='ref sc' id='sc150' href='#sc150'>SC 150</a>ima evarūpāsturiyebhi śabdāḥ saṁbodhiśabdaścanubhāva niścarī |<br>
yaṁ śrutva sarvā pramadā nu śikṣitā varāgrasattve praṇidhenti bodhaye || <a class='ref vns' id='vns13.140' href='#vns13.140'>Verse 13.140</a></p>
</blockquote>
<p><a class='ref sc' id='sc151' href='#sc151'>SC 151</a>iti hi bhikṣavo antaḥpuramadhyagatena bodhisattvena tāni caturaśītistrīsahasrāṇi paripācitānyabhūvan anuttarāyāṁ samyaksaṁbodhau bahūni ca devatāśatasahasrāṇi ye tatra saṁprāptā abhūvan ||</p>
<p><a class='ref sc' id='sc152' href='#sc152'>SC 152</a>tathā abhiniṣkramaṇakāle tasmin samaye bodhisattvasya hrīdevo nāma tuṣitakāyiko devaputro ’nuttarāyāḥ samyaksaṁbodheḥ sa rātrau praśāntāyāṁ dvātriṁśatā devaputrasahasraiḥ parivṛtaḥ puraskṛto yena bodhisattvasyopasthānaprāsādastenopasaṁkrāmat |<br>
upasaṁkramya gaganatalagata eva bodhisattvaṁ gāthābhiradhyabhāṣata—</p>
<blockquote class='gatha'>
<p><a class='ref sc' id='sc153' href='#sc153'>SC 153</a>cyuti darśitā atiyaśā janma ca saṁdarśitaṁ puruṣasiṁha |<br>
antaḥpuraṁ vidarśitu kṛtānuvṛttistvayā loke || <a class='ref vns' id='vns13.141' href='#vns13.141'>Verse 13.141</a></p>
<p><a class='ref sc' id='sc154' href='#sc154'>SC 154</a>paripācitā ti bahavo deva manuja loki dharmamanuprāpya |<br>
ayamadya kālasamayo niṣkramye mati vicintehi || <a class='ref vns' id='vns13.142' href='#vns13.142'>Verse 13.142</a></p>
<p><a class='ref sc' id='sc155' href='#sc155'>SC 155</a>na hi baddha mocayātī na cāndhapuruṣena darśiyati mārgaḥ |<br>
muktastu mocayātī sacakṣuṣā darśayati mārgaḥ || <a class='ref vns' id='vns13.143' href='#vns13.143'>Verse 13.143</a></p>
<p><a class='ref sc' id='sc156' href='#sc156'>SC 156</a>ye sattva kāmadāsā gṛhe dhane putrabhāryapariśraddhāḥ |<br>
te tubhya śiṣyamāṇā naiṣkramyamatau spṛhāṁ kuryuḥ || <a class='ref vns' id='vns13.144' href='#vns13.144'>Verse 13.144</a></p>
<p><a class='ref sc' id='sc157' href='#sc157'>SC 157</a>aiśvarya kāmakrīḍā catudvīpā sapta ratna vijahitvā |<br>
niṣkrānta tvāṁ viditvā spṛhayetsanarāmaro lokaḥ || <a class='ref vns' id='vns13.145' href='#vns13.145'>Verse 13.145</a></p>
<p><a class='ref sc' id='sc158' href='#sc158'>SC 158</a>kiṁ cāpi dhyānasaukhyairviharasi dharmairna cāsi kāmarataḥ |<br>
atha puna ciraprasuptāṁ bodhaya marumānuṣaśatāni || <a class='ref vns' id='vns13.146' href='#vns13.146'>Verse 13.146</a></p>
<p><a class='ref sc' id='sc159' href='#sc159'>SC 159</a><a class='ref vai' id='vai134' href='#vai134'>Vai 134</a>atipatita yauvanamidaṁ girinadi yatha cañcalapracalavegā |<br>
gatayauvanasya bhavato naiṣkramyamatirna śobhete || <a class='ref vns' id='vns13.147' href='#vns13.147'>Verse 13.147</a></p>
<p><a class='ref sc' id='sc160' href='#sc160'>SC 160</a>tatsādhu taruṇarūpe prathame varayāvane ’bhiniṣkramya |<br>
uttāraya pratijñāṁ kuruṣva cārthaṁ suragaṇānām || <a class='ref vns' id='vns13.148' href='#vns13.148'>Verse 13.148</a></p>
<p><a class='ref sc' id='sc161' href='#sc161'>SC 161</a>na ca kāmaguṇaratībhistṛptirlavaṇodadheryathāmbhobhiḥ |<br>
te tṛpta yeṣa prajñā āryā lokottarā virajā || <a class='ref vns' id='vns13.149' href='#vns13.149'>Verse 13.149</a></p>
<p><a class='ref sc' id='sc162' href='#sc162'>SC 162</a>tvamiha priyo manāpo rājñaḥ śuddhodanasya rāṣṭrasya |<br>
śatapatrasadṛśavadanā naiṣkramyamatiṁ vicintehi || <a class='ref vns' id='vns13.150' href='#vns13.150'>Verse 13.150</a></p>
<p><a class='ref sc' id='sc163' href='#sc163'>SC 163</a>ādīpta kleśatāpairaniḥśaraṇairgāḍhabandhanairbaddhāṁ |<br>
śīghraṁ pramokṣamārge sthāpaya śānte asamavīrā || <a class='ref vns' id='vns13.151' href='#vns13.151'>Verse 13.151</a></p>
<p><a class='ref sc' id='sc164' href='#sc164'>SC 164</a>tvaṁ vaidya dhātukuśalaścirāturāṁ sattvarogasaṁspṛṣṭāṁ |<br>
bhaiṣajyadharmayogairnirvāṇasukhe sthapaya śīghram || <a class='ref vns' id='vns13.152' href='#vns13.152'>Verse 13.152</a></p>
<p><a class='ref sc' id='sc165' href='#sc165'>SC 165</a>andhātamā anayanā mohākuladṛṣṭijālabaddhāḥ |<br>
prajñāpradīpacakṣuḥ śodhaya śīghraṁ naramarūṇām || <a class='ref vns' id='vns13.153' href='#vns13.153'>Verse 13.153</a></p>
<p><a class='ref sc' id='sc166' href='#sc166'>SC 166</a>samudīkṣante bahavo devāsuranāgayakṣagandharvāḥ |<br>
drakṣyāma bodhiprāptaṁ niruttaraṁ dharma śroṣyāmaḥ || <a class='ref vns' id='vns13.154' href='#vns13.154'>Verse 13.154</a></p>
<p><a class='ref sc' id='sc167' href='#sc167'>SC 167</a>drakṣyati ca bhujagarājo bhavanaṁ avabhāsitaṁ tava śirīye |<br>
kariyati anantapūjā pūrehi vratāśayastasya || <a class='ref vns' id='vns13.155' href='#vns13.155'>Verse 13.155</a></p>
<p><a class='ref sc' id='sc168' href='#sc168'>SC 168</a>catvāri lokapālāḥ sasainyakāste tava pradīkṣante |<br>
dāsyāma caturi pātrāṁ bodhidhvaji pūrṇamanasasya || <a class='ref vns' id='vns13.156' href='#vns13.156'>Verse 13.156</a></p>
<p><a class='ref sc' id='sc169' href='#sc169'>SC 169</a>brahma praśāntacārī udīkṣate maitravākvaruṇalābhī |<br>
adhyoṣiṣye narendraṁ vartenti niruttaraṁ cakram || <a class='ref vns' id='vns13.157' href='#vns13.157'>Verse 13.157</a></p>
<p><a class='ref sc' id='sc170' href='#sc170'>SC 170</a>bodhiparipācikāpi ca devata abhivusta bodhimaṇḍesmiṁ |<br>
utpatsye ’yaṁ satya ti drakṣyāmyabhibudhyato bodhim || <a class='ref vns' id='vns13.158' href='#vns13.158'>Verse 13.158</a></p>
<p><a class='ref sc' id='sc171' href='#sc171'>SC 171</a>satyaṁ hi bodhisattvā antaḥpuriye kriyā vidarśenti |<br>
pūrvaṁgamo bhava tvaṁ mā bheṣyasi paścimasteṣām || <a class='ref vns' id='vns13.159' href='#vns13.159'>Verse 13.159</a></p>
<p><a class='ref sc' id='sc172' href='#sc172'>SC 172</a>mañjuruta mañjughoṣā smarāhi dīpaṁkarasya vyākaraṇam |<br>
bhūtaṁ tathā avitathā jinaghoṣarutaṁ udīrehi || <a class='ref vns' id='vns13.160' href='#vns13.160'>Verse 13.160</a></p>
</blockquote>
<p class='endsection'><a class='ref sc' id='sc173' href='#sc173'>SC 173</a>iti śrīlalitavistare saṁcodanāparivarto nāma trayodaśo ’dhyāyaḥ ||</p>
<footer>
<p>Based on the edition by P.L. <span class='author'>Vaidya</span>, Darbhanga: The Mithila Institute, <span class='publication-date'>1958</span>, (Buddhist Sanskrit Texts, 1)</p>
<p>Input by members of the <a href='http://www.uwest.edu/sanskritcanon'>Sanskrit Buddhist Input Project</a> of Nagarjuna Institute, Nepal and University of the West, Rosemead, California, USA.</p>
<p>Sutra section, text no. 22.</p>
<p>The transliteration emulates the conventions of Nagari script, so many word boundaries are not marked by blanks.</p>
<p>REFERENCE SYSTEM (added):<br>
Lal_nn.nn = Lalitavistara_parivarta.verse<br>
(Vaidya nn) = pagination of P.L. Vaidya’s edition</p>
<p>Text file sourced from <a href='http://www.sub.uni-goettingen.de/ebene_1/gretil/gretil.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
