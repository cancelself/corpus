<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy18' lang='san'>
<header>
<ul>
<li class='division'>Divyāvadānam</li>
</ul>
<h1>18. dharmarucyavadānam</h1>
</header>
<p><a class='ref vai' id='vai142.003' href='#vai142.003'>Vai 142.003</a> <span class='evam'>evaṁ mayā śrutam</span> |<br>
ekasmin samaye bhagavāñ śrāvastyāṁ viharati sma jetavane ’nāthapiṇḍadasyārāme |<br>
<a class='ref vai' id='vai142.004' href='#vai142.004'>Vai 142.004</a> tena khalu samayena pañcamātrāṇi vaṇikśatāni bhāṇḍaṁ samudānīya anupūrveṇa grāmanigamapallīpattanarājadhānīṣu cañcūryamāṇāni mahāsamudrataṭamanuprāptāni |<br>
<a class='ref vai' id='vai142.005' href='#vai142.005'>Vai 142.005</a> tair nipuṇataḥ sāmudram yānapātraṁ pratipāditam |<br>
<a class='ref vai' id='vai142.006' href='#vai142.006'>Vai 142.006</a> yato vaṇijastaṁ mahāsamudraṁ dṛṣṭvā saṁbhinnamanaso na prasahante samavataritum |<br>
<a class='ref vai' id='vai142.007' href='#vai142.007'>Vai 142.007</a> paścāttervaṇigbhiḥ karṇadhāra uktah—uddhoṣaya naḥ puruṣo mahāsamudrasya bhūtaṁ varṇam |<br>
<a class='ref vai' id='vai142.008' href='#vai142.008'>Vai 142.008</a> yato varṇadhāra uddhoṣayituṁ pravṛttah—śṛṇvantu bhavanto jambudvīpakā manuṣyāḥ, santyasmin mahāsamudre evaṁvidhāni ratnāni, tadyathā—maṇayo muktā vaiḍūryaśaṅkhaśilā pravālo rajataṁ jātarūpamaśmagarbho musāragalvo lohitikā dakṣiṇāvartāḥ |<br>
<a class='ref vai' id='vai142.010' href='#vai142.010'>Vai 142.010</a> ya icchati evamrūpai ratnairātmānaṁ samyaksukhena prīṇayituṁ mātāpitarau putradāraṁ dāsīdāsakarmakarapauruṣeyaṁ mitrāmātyajñātisālohitam, kālena ca kālaṁ dakṣiṇīyebhyaḥ śramaṇabrāhmaṇebhyo dakṣiṇāṁ pratiṣṭhāpayitumūrdhvagāminīṁ saubhāgyakarīṁ sukhavipākāmāyatyāṁ svargasaṁvartanīm, so ’smin mahāsamudre avataratu dhanahetoḥ |<br>
<a class='ref vai' id='vai142.014' href='#vai142.014'>Vai 142.014</a> evamukte ca punaḥ sarva eva sattvāḥ saṁpattikāmā vipattipratikūlāstaṁ śrutvā tasmin mahāsamudre vyavasitāḥ samavataritum |<br>
<a class='ref vai' id='vai142.015' href='#vai142.015'>Vai 142.015</a> yatastadvahanamatiprabhūtairmanuṣyairatibhāreṇa ca ākrāntatvāt tatraivāvasīdati |<br>
<a class='ref vai' id='vai142.016' href='#vai142.016'>Vai 142.016</a> tataḥ karṇadhāreṇoktam—asahyaṁ vahanam |<br>
yato vaṇijaḥ kathayanti—kasyedānīṁ vakṣyāmo vahanāt pratyavatarasveti |<br>
<a class='ref vai' id='vai142.017' href='#vai142.017'>Vai 142.017</a> tairvaṇigbhiḥ karṇadhārasyoktam—mahāsamudrasya bhūtaṁ varṇamudghoṣayata |<br>
<a class='ref vai' id='vai142.018' href='#vai142.018'>Vai 142.018</a> tataḥ sa udghoṣayituṁ pravṛttah—śṛṇvantu bhavanto jambudvīpakā manuṣyāḥ, santyasmin mahāsamudre imāni evamrūpāṇi mahānti mahābhayāni, tadyathā timibhayaṁ timiṁgilabhayamūrmibhayaṁ kūrmabhayaṁ sthale utsīdanabhayaṁ jale saṁsīdanabhayamantarjalagatānāṁ parvatānāmāghaṭṭanabhayaṁ kālikāvātabhayam |<br>
<a class='ref vai' id='vai142.021' href='#vai142.021'>Vai 142.021</a> caurā api āgacchanti nīlavāsaso dhanahāriṇaḥ |<br>
yena cātmano jīvitaparityāgo vyavāsthito mātāpitarau putradāraṁ dāsīdāsakarmakarapauruṣeyaṁ mitrāmātyajñātisālohitaṁ citraṁ ca jambudvīpaṁ parityaktum, sa mahāsamudramavataratu |<br>
<a class='ref vai' id='vai142.023' href='#vai142.023'>Vai 142.023</a> alpāḥ śūrā bahavaḥ kātarāḥ |<br>
taṁ śrutvā tathodghuṣya tu tasmādyānapātrādavatīrṇā bahavaḥ, kecidavaśiṣṭāḥ |<br>
<a class='ref vai' id='vai142.024' href='#vai142.024'>Vai 142.024</a> tatastairvaṇigbhirvahanasyaikaṁ varatraṁ chinnam |<br>
<a class='ref vai' id='vai142.025' href='#vai142.025'>Vai 142.025</a> paścād dvau trayo yāvadanupūrveṇa sarve varatrāśchinnāḥ |<br>
tāsu cchinnāsu tadvahanaṁ mahākarṇadhārasampreritaṁ gagane mahāvātasamprerito megha iva balavadvāyusampreritaṁ kṣiprameva saṁprasthitam |<br>
<a class='ref vai' id='vai142.027' href='#vai142.027'>Vai 142.027</a> yāvadratnadvīpamanuprāptaḥ |<br>
sa taṁ pradeśamanuprāptānāṁ karṇadhāraḥ kathayati—santyasmin ratnadvīpe kācamaṇayo ratnasadṛśāḥ, te bhavadbhirupaparīkṣyopaparīkṣya gṛhītavyāḥ |<br>
<a class='ref vai' id='vai142.028' href='#vai142.028'>Vai 142.028</a> mā vaḥ paścājjambudvīpagatānāṁ tāpyaṁ bhaviṣyati |<br>
<a class='ref vai' id='vai142.029' href='#vai142.029'>Vai 142.029</a> tatraiva ca kroñcakumārikā nāma striyo bhavanti |<br>
tāḥ puruṣaṁ labdhvā tathopalāṁstāḍayanti, yathā atraivānayena vyasanamāpadyate |<br>
<a class='ref vai' id='vai142.030' href='#vai142.030'>Vai 142.030</a> atraiva ca madanīyāni phalāni bhavanti |<br>
<a class='ref vai' id='vai142.031' href='#vai142.031'>Vai 142.031</a> tāni yo bhakṣayati, sa sapta rātriṁdivasān suptastiṣṭhati |<br>
asminneva ca ratnadvīpe saptāhāt pareṇa amanuṣyā na sahante, tāvadvidhān viparītān vāyūnutpādayanti yairvahanamapahriyate yathāpi tadakṛtakāryāṇām |<br>
<a class='ref vai' id='vai142.033' href='#vai142.033'>Vai 142.033</a> tāni bhavadbhirlabdhāni na bhakṣayitavyāni | tacchrutvā vaṇijo ’vahitamanaso ’pramādenāvasthitāḥ |<a class='ref vai' id='vai143.001' href='#vai143.001'>Vai 143.001</a></p>
<p>prāpya ca taṁ ratnadvīpaṁ prayatnamāsthāya ratnānveṣaṇaṁ kṛtvā anupūrveṇopaparīkṣya ratnānāṁ tadvahanaṁ pūritaṁ tadyathā yavānāṁ vā yavasasyānāṁ vā mudgānāṁ vā bhāṣāṇāṁ vā |<br>
<a class='ref vai' id='vai143.003' href='#vai143.003'>Vai 143.003</a> vahanaṁ pūryitvā te ’nukūlaṁ jambudvīpābhimukhena vāyunā saṁprasthitāḥ |<br>
<a class='ref vai' id='vai143.004' href='#vai143.004'>Vai 143.004</a> mahāsamudre ca tribhiḥ skandhaiḥ prāṇinaḥ saṁmiśritāḥ |<br>
prathame yojanaśatikā ātmabhāvāḥ, dvistriyojanaśatikā ātmabhāvaḥ |<br>
<a class='ref vai' id='vai143.005' href='#vai143.005'>Vai 143.005</a> dvitīye skandhe ’ṣṭayojanaśatikā ātmabhāvā navadaśayāvaccaturdaśayojanaśatikā ātmabhāvāḥ |<br>
<a class='ref vai' id='vai143.006' href='#vai143.006'>Vai 143.006</a> tṛtīye skandhe pañcadaśayojanaśatikā ātmabhāvāḥ, ṣoḍaśayojanaśatikā yāvadekaviṁśatikā ātmabhāvāḥ |<br>
<a class='ref vai' id='vai143.007' href='#vai143.007'>Vai 143.007</a> tatra ca mahāsamudre tā matsyajātayaḥ parasparānyonyabhakṣaṇaparāḥ |<br>
<a class='ref vai' id='vai143.008' href='#vai143.008'>Vai 143.008</a> ye prathamāyāṁ bhūmau avasthitāḥ, te dvitīyabhūmisthairbhakṣyante |<br>
ye dvitīyabhūmisthāḥ, te tṛtīyabhūmisthairbhakṣyante |<br>
<a class='ref vai' id='vai143.009' href='#vai143.009'>Vai 143.009</a> tatra timiṁgilo nāma matsyāstṛtīyādudakaskandadhādabhyudgamya uparimandakaskandhamādāya carati |<br>
<a class='ref vai' id='vai143.010' href='#vai143.010'>Vai 143.010</a> sa yasyāṁ velāyāṁ mukhamāvṛṇoti, tasyāṁ velāyāṁ mahāsamudrāt pānīyaṁ mahatā vegenākṣiptaṁ mukhadvāram yato dhāvati |<br>
<a class='ref vai' id='vai143.011' href='#vai143.011'>Vai 143.011</a> tenaivodakaskandhenākṣiptā matsyakacchapavallabhakaśuśumāramakarādyā matsyajātayo mukhadvāreṇodare patanti |<br>
<a class='ref vai' id='vai143.012' href='#vai143.012'>Vai 143.012</a> tasyaivaṁ carata ātmabhāvācchira evaṁ lakṣyate dūrata eva, tadyathā—parvato nabhaḥpramāṇaḥ |<br>
<a class='ref vai' id='vai143.013' href='#vai143.013'>Vai 143.013</a> akṣīṇi cāsya durata eva saṁlakṣyante nabhasīvādityau |<br>
<a class='ref vai' id='vai143.014' href='#vai143.014'>Vai 143.014</a> yatastairvaṇigbhirdūrata evopadhāritam |<br>
tanmahārṇavarūpamupadhārya cintayituṁ pravṛttāh—kimetadbhavanta ādityadvayasyodayanam? teṣāmevaṁ cintayatāṁ tadvahanaṁ tasya mukhadvāram yato vegenopahartumārabdham |<br>
<a class='ref vai' id='vai143.016' href='#vai143.016'>Vai 143.016</a> teṣāṁ vahanaṁ vegenāpahriyamāṇaṁ dṛṣṭvā ādotuadvayotpādanaṁ ca saṁlakṣya saṁvega utpannah—kiṁ bhavanto yat tacchrūyate saptādityāḥ kalpasaṁvartanyāṁ samudāgamiṣyantīti, tadevedānīṁ proditāḥ syuḥ |<br>
<a class='ref vai' id='vai143.018' href='#vai143.018'>Vai 143.018</a> yataḥ karṇadhāreṇa teṣāṁ vimarśajātānāmuktam—yat tadbhavantaḥ śrūyate timitimiṁgila iti, timitimiṁgilabhayamidam |<br>
<a class='ref vai' id='vai143.019' href='#vai143.019'>Vai 143.019</a> tat paśyantu bhavantaḥ |<br>
<a class='ref vai' id='vai143.020' href='#vai143.020'>Vai 143.020</a> pānīyādabhyudgataparvatavadālokyate etattasya śiraḥ |<br>
paśyatha caiṣā tasya parā dantamālā |<br>
<a class='ref vai' id='vai143.022' href='#vai143.022'>Vai 143.022</a> paśyatha etau dūrata eva sūryavadavalokyete etau akṣitārakau |<br>
punasasau karṇadhāro vaṇijāṁ kathayati—śṛṇvantu bhavantaḥ, nāsmākamidānīṁ jīvitopāyaḥ kaścidyena vayamasmādbhayāt mucyema |<br>
<a class='ref vai' id='vai143.024' href='#vai143.024'>Vai 143.024</a> sarvoṣāmevāsmākaṁ maraṇaṁ pratyupasthitam |<br>
tadidānīṁ bhavadbhiḥ kiṁ karaṇīyam? yasya vo yasmin deve bhaktiḥ sa tamāyācatu |<br>
<a class='ref vai' id='vai143.025' href='#vai143.025'>Vai 143.025</a> yadi tenāpi tāvadāyācanena kāciddevatā asmākamasmānmahābhayādvimoṣkaṇaṁ kuryāt |<br>
<a class='ref vai' id='vai143.026' href='#vai143.026'>Vai 143.026</a> na cānyo ’sti kaścidupāyo jīvitasya |<br>
<a class='ref vai' id='vai143.027' href='#vai143.027'>Vai 143.027</a> yatastairvaṇigbhirmaraṇabhayabhītaiḥ śivavaruṇakuberamahendropendrādayo devā jīvitaparitrāṇārthamāyācitumārabdhāḥ |<br>
<a class='ref vai' id='vai143.028' href='#vai143.028'>Vai 143.028</a> naiva ca teṣāmāyācatāṁ tasmānmaraṇabhayāt jīvitaparitrāṇaviśeṣaḥ kaścit |<br>
<a class='ref vai' id='vai143.029' href='#vai143.029'>Vai 143.029</a> tathaiva tadvahanaṁ salilavegāt bhikṣiptaṁ timiṁgilamukhadvāram yato ’pahriyate |<br>
tatra copāsako ’bhirūḍhaḥ |<br>
<a class='ref vai' id='vai143.030' href='#vai143.030'>Vai 143.030</a> tenoktam—bhavantaḥ, nāsmākamasmānmaraṇabhayānmokṣaḥ kaścit |<br>
sarvairevāsmābhirmartavyam |<br>
<a class='ref vai' id='vai143.031' href='#vai143.031'>Vai 143.031</a> kiṁ tu sarva evaikaraveṇa namo buddhāyeti vadāmaḥ |<br>
sati maraṇe buddhāvalambanayā smṛtyā kālaṁ kariṣyāmaḥ |<br>
<a class='ref vai' id='vai143.032' href='#vai143.032'>Vai 143.032</a> sugatigamanaṁ bhaviṣyati |<br>
yatastairvaṇigbhirekaraveṇa namo buddhāyeti <a class='ref vai' id='vai144.000' href='#vai144.000'>Vai 144.000</a>praṇāmaḥ kṛtaḥ sarvaireva |<br>
<a class='ref vai' id='vai144.001' href='#vai144.001'>Vai 144.001</a> bhagavatā ca jetavanasthena sa vādaḥ śruto divyena śrotreṇa viśuddhena atikrāntamānuṣeṇa |<br>
<a class='ref vai' id='vai144.002' href='#vai144.002'>Vai 144.002</a> śrutvā ca punarbhagavatā sa nādastathā adhiṣṭhito yathā tena timiṁgilena śrutam |<br>
<a class='ref vai' id='vai144.003' href='#vai144.003'>Vai 144.003</a> tasya taṁ namo buddhāyeti rāvaṁ śrutvā manaso ’marṣa utpanno viklavībhūtaśca—buddho bata loka utpannaḥ |<br>
<a class='ref vai' id='vai144.004' href='#vai144.004'>Vai 144.004</a> na mama pratirūpaṁ syāt yadahaṁ buddhasya bhagavato nāmodghoṣaṁ śrutvā āhāramāhareyam |<br>
<a class='ref vai' id='vai144.005' href='#vai144.005'>Vai 144.005</a> sa cintayituṁ pravṛttah—yadyahamidanīṁ sahasaiva mukhadvāraṁ pidhāsyāmi, salilavegapratyāhatasya vahanasya vināśo bhaviṣyati, eteṣāṁ cānekānāṁ jīvitavināśaḥ |<br>
<a class='ref vai' id='vai144.006' href='#vai144.006'>Vai 144.006</a> yannvahaṁ mṛdunopakrameṇa svairaṁ svairaṁ mukhadvāraṁ saṁpidadhyām |<br>
<a class='ref vai' id='vai144.007' href='#vai144.007'>Vai 144.007</a> tatastena timiṁgilenātmīyaṁ mukhadvāraṁ mṛdunopakrameṇa svairaṁ svairaṁ pihitam |<br>
<a class='ref vai' id='vai144.008' href='#vai144.008'>Vai 144.008</a> paścāt tadvahanaṁ tasmānmahāgrāhamukhādvinirmuktamanuguṇaṁ vāyumāsādya tīramanuprāptam |<br>
<a class='ref vai' id='vai144.009' href='#vai144.009'>Vai 144.009</a> atha te vaṇijastīramāsādya tadbhāṇḍaṁ śakaṭoṣṭragogardabhādibhiḥ purayitvā anupūrveṇa grāmanigamapallīpattanādiṣu cañcūryamāṇāḥ śrāvastīmanuprāptāḥ |<br>
<a class='ref vai' id='vai144.010' href='#vai144.010'>Vai 144.010</a> te tatra gatvā saṁlakṣayanti—dharmataiṣā yasya nāṁnā vahanaṁ saṁsiddhayānapātramāgacchati, tasyaiva tāni ratnāni gamyāni bhavanti |<br>
<a class='ref vai' id='vai144.012' href='#vai144.012'>Vai 144.012</a> yannu vayametāni ratnāni buddhasya bhagavato dadyāmaḥ |<br>
te tāni ratnāni saṁgṛhya bhagavataḥ sakāśamupagatāḥ |<br>
<a class='ref vai' id='vai144.013' href='#vai144.013'>Vai 144.013</a> anupūrveṇa bhagavataḥ pādau śirasā vanditvā bhagavataḥ kathayanti—bhagavan, asmākaṁ samudre yānapātreṇāvatīrṇānāṁ timiṁgilagrāheṇa tasmin yānapāre ’pahriyamāṇe jīvitavināśe pratyupasthite bhagavataḥ smaraṇaparāyaṇānāṁ nāmagrahaṇaṁ tasmāt mahāgrāhamukhādvinirmuktam, tato vayaṁ bhagavan saṁsiddhayānapārāḥ kṣemasvastinā ihāgatāḥ |<br>
<a class='ref vai' id='vai144.016' href='#vai144.016'>Vai 144.016</a> dharmatā caiṣā yasya nāṁnā vahanaṁ saṁsiddhayānapātrā āgacchanti, tasya tadgamyaṁ bhavati |<br>
<a class='ref vai' id='vai144.017' href='#vai144.017'>Vai 144.017</a> tadvayaṁ bhagavato nāmagrahaṇena maraṇabhayādūttīrṇāḥ |<br>
<a class='ref vai' id='vai144.018' href='#vai144.018'>Vai 144.018</a> tadasmākametāni ratnāni bhagavān gṛhṇātu |<br>
bhagavānāha—yena mayendrāya(?) balabodhyaṅgaratnānyadhigatāni, kiṁ tathāgatasya bhūyaḥ prākṛtaratnaiḥ karaṇīyam? yadi cecchata asmacchāsane vatsāḥ pravrajitum, āgacchatha |<br>
<a class='ref vai' id='vai144.020' href='#vai144.020'>Vai 144.020</a> yataste saṁlakṣayanti vaṇijah—yadasmākaṁ kiṁcit jīvitam, tatsarvaṁ buddhasya bhagavatastejasā |<br>
<a class='ref vai' id='vai144.021' href='#vai144.021'>Vai 144.021</a> yadvayametāni ratnāni tyaktvā bhagavato ’ntike pravrajema iti |<br>
<a class='ref vai' id='vai144.022' href='#vai144.022'>Vai 144.022</a> paścāt te tāni ratnāni mātāpitṛbhyaḥ putradāradāsīdāsakarmakaramitrāmātyajñātisālohitebhyo yathānyāyataḥ saṁvibhajya pravrajitāḥ |<br>
<a class='ref vai' id='vai144.023' href='#vai144.023'>Vai 144.023</a> pravrajya tairyujyadbhirghaṭadbhirvyāyacchadbhiryāvadarhattvaṁ sākṣātkṛtam |<br>
|<br>
<a class='ref vai' id='vai144.024' href='#vai144.024'>Vai 144.024</a> yato bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ pṛcchanti—kīdṛśāni karmāṇi bhagavan, ebhirvaṇigbhiḥ kṛtānyupacitāni, yeṣāṁ karmaṇāṁ vipākena bhagavānārāgito na virāgitah? bhagavānāha—<a class='ref vai' id='vai144.027' href='#vai144.027'>Vai 144.027</a> bhūtapūrvaṁ bhikṣavaḥ kāśyapaḥ samyaksambuddho loka utpanno ’bhūt |<br>
tasya ca śāsane eta eva ca pravrajitā abhūvan |<br>
<a class='ref vai' id='vai144.028' href='#vai144.028'>Vai 144.028</a> tatra pravrajya ca na kaścit tadrūpo guṇagaṇo ’dhigato nānyatra sabrahmacāriṇāmuddiṣṭamadhītaṁ svādhyāyitaṁ ca |<br>
<a class='ref vai' id='vai144.029' href='#vai144.029'>Vai 144.029</a> maraṇakālasamaye praṇidhānaṁ kṛtavantah—yadasmābhiḥ kāśyapaṁ samyaksambuddhamāsādyoddiṣṭamadhītaṁ svādhyāyitaṁ ca, na kaścit guṇagaṇo ’dhigato ’sti, asya karmaṇo vipākena vayam yo ’sau anāgato ’dhvani kāśyapena samyaksambuddhena śākyamuninarmā samyaksambuddho vyākṛtaḥ, taṁ vayamārāgayemo na virāgayemaḥ |<br>
|<br>
bhagavānāha—kiṁ manyadhve bhikṣavo yāni tāni pañcabhikṣuśatānyatīte ’dhvanyāsan kāśyapasya samyaksambuddhasya śāsane pravrajitāni, etāvantyetāni pañcabhikṣuśatāni |<br>
<a class='ref vai' id='vai145.002' href='#vai145.002'>Vai 145.002</a> tadā caiṣāmindriyāṇi paripācitāni, etarhi arhattvaṁ sākṣātkṛtam |<br>
<a class='ref vai' id='vai145.003' href='#vai145.003'>Vai 145.003</a> yaścāsau mahāsamudre timistimiṁgilo nāma matsyo buddhaśabdaṁ śrutvā anāhāratāyāṁ vyavasthitaḥ, sa svabhāvenaiva tīkṣṇāgnitayā kṣudduḥkhasyāsahatvāccyutaḥ kālagataḥ |<br>
<a class='ref vai' id='vai145.005' href='#vai145.005'>Vai 145.005</a> tena śrāvastyāṁ ṣaṭkarmanirate brāhmaṇakule pratisaṁghirgṛhītaḥ |<br>
<a class='ref vai' id='vai145.006' href='#vai145.006'>Vai 145.006</a> tasya taccharīraṁ kalevaraṁ mahāsamudre utplutam |<br>
nāgaiśca tasya svabhavanasamīpasthasya gandhamasahadbhiranyato vikṣiptam |<br>
<a class='ref vai' id='vai145.007' href='#vai145.007'>Vai 145.007</a> yatra ca vikṣiptaṁ tatrāpi samīpe nāgasyaiva bhavanam |<br>
<a class='ref vai' id='vai145.008' href='#vai145.008'>Vai 145.008</a> tenāpi gandhamasahatā anyataḥ kṣiptam |<br>
evaṁ kṣiptena pāramparyeṇa tat kalevaraṁ mahāsamudrataṭaṁ samudānītam |<br>
<a class='ref vai' id='vai145.009' href='#vai145.009'>Vai 145.009</a> yato ’nantaraṁ smudravelayotsārya sthale prakṣiptam |<br>
taccānekaiḥ kākagṛdhraśvaśṛgālaśvāpadādyaiḥ pakṣibhistatsamucchritaiśca kṛmibhirbhakṣyamāṇamasthikaraṅkajīrṇamāsaṁ śvetaṁ śvetaṁ vyavasthitam |<br>
<a class='ref vai' id='vai145.011' href='#vai145.011'>Vai 145.011</a> asyāṁ ca śrāvastyāṁ tasya brāhmaṇasya yadā patnī antarvartinī saṁvṛttā, tadeva tasyā garbhotpādādatīva kṣudduḥkhena pīḍyamānayā gṛhasvāmyabhihitah—āryaputra, kṣuddukhenātīva bādhye |<br>
<a class='ref vai' id='vai145.013' href='#vai145.013'>Vai 145.013</a> tasyā evaṁ vadantyā gṛhasvāminoktam—bhadre, yadasmadgṛhe ’nnapānaṁ tatsarvamabhyavaharasva |<br>
<a class='ref vai' id='vai145.014' href='#vai145.014'>Vai 145.014</a> tayā abhyavahartumārabdham |<br>
sā ca tadannapānaṁ sarvamabhyavahṛtya naiva tṛptimupayāti |<br>
<a class='ref vai' id='vai145.015' href='#vai145.015'>Vai 145.015</a> punarapi gṛhasvāmin vijñāpayati—āryaputra, naiva tṛptimupagacchāmi |<br>
yatastena tiraḥprātiveśyasuhṛtsvajanādibhyo ’ntikadannapānamanviṣya tasyā anupradattam |<br>
<a class='ref vai' id='vai145.016' href='#vai145.016'>Vai 145.016</a> sā tamapyavahṛtya naiva tṛptiṁ gacchati |<br>
<a class='ref vai' id='vai145.017' href='#vai145.017'>Vai 145.017</a> bhūyo gṛhasvāminaḥ kathayati—āryaputra, naiva tṛptimupagacchāmi |<br>
yato ’sau brāhmaṇaḥ saṁvignamanāḥ khedamāpannaḥ |<br>
<a class='ref vai' id='vai145.018' href='#vai145.018'>Vai 145.018</a> kimetadbhavantaḥ syāt—asyāḥ sattvamudare utpannam yasyotpādānnaiva tṛptimupayāti? yataḥ sa brāhmaṇo naimittakānāṁ darśayitvā saṁśayanirṇayanārthaṁ vaidyādīn bhūtatantravidaśca—paśyantu bhavantaḥ, iyaṁ brāhmaṇī kiṁ mahatā rogeṇābhibhūtā syādatha bhūtagrahāviṣṭā syādanyadvā syādrūpaṁ maraṇaliṅgamanenopasaṁkrameṇa pratyupasthitā syāt |<br>
<a class='ref vai' id='vai145.021' href='#vai145.021'>Vai 145.021</a> taiḥ śrutvā tathāvidha upakramaḥ kṛtaḥ |<br>
<a class='ref vai' id='vai145.022' href='#vai145.022'>Vai 145.022</a> tasyā brāhmaṇyāste indriyāṇāmanyathātvamupalakṣayanti |<br>
yadā asyā indriyāṇāmanyathātvaṁ nopalakṣayanti, tadā tairvaidyanaimittakabhūtatantravidbhiścikitsakaiḥ sā brāhmaṇīparyanuyuktā—kasmāt kālādārabhya tavaivaṁvidhā dīptāgnitā samutpannā? tayā abhihitam—garbhalambhasamakālameva sa evaṁvidha upakramaḥ kṛtaḥ |<br>
<a class='ref vai' id='vai145.025' href='#vai145.025'>Vai 145.025</a> yato naimittakavaidyacikitsakairabhihitam—nāsyāḥ kaścidanyastadrūpo rogo nāpi bhūtagrahāveśo bādhākara utpannaḥ |<br>
<a class='ref vai' id='vai145.027' href='#vai145.027'>Vai 145.027</a> asyaivaiṣā garbhasyānubhāvenaivaṁvidhā dīptāgnitā |<br>
yato ’sau brāhmaṇa upalabdhavṛttāntaḥ svasthībhūtaḥ |<br>
<a class='ref vai' id='vai145.028' href='#vai145.028'>Vai 145.028</a> sāpi brāhmaṇī naiva kadācidannapānasya tṛptā |<br>
anupūrveṇa samakālameva putro jātaḥ |<br>
<a class='ref vai' id='vai145.029' href='#vai145.029'>Vai 145.029</a> tasya dārakasya jātamātrasya sā brāhmaṇī vinītakṣudduḥkhā saṁvṛttā |<br>
sa dārako jātamātra eva atyarthaṁ bubhukṣayopapīḍyate |<br>
<a class='ref vai' id='vai145.030' href='#vai145.030'>Vai 145.030</a> tasya bubhukṣayā pīḍyamānasya mātā stanaṁ dātuṁ pravṛttā |<br>
<a class='ref vai' id='vai145.031' href='#vai145.031'>Vai 145.031</a> sa ca dārakaḥ stanaṁ pītvāpi sarvaṁ naiva tṛptimupayāti |<br>
paścāt tena brāhmaṇena tayā ca brāhmaṇyā tiraskṛtaprātiveśyasvajanayuvatyaścābhyarthya stanaṁ tasya dārakasya dāpayituṁ pravṛttāḥ |<br>
sa ca dārakaḥ sarvāsāmapi stanaṁ pītvā naiva tṛptimabhyupagacchate |<br>
<a class='ref vai' id='vai146.001' href='#vai146.001'>Vai 146.001</a> paścāt tena brāhmaṇena tayārthe chagalikā kṛtvā |<br>
<a class='ref vai' id='vai146.002' href='#vai146.002'>Vai 146.002</a> sa dārakastasyā api cchagalikāyāḥ kṣīraṁ pītvā janikāyāśca stanaṁ naiva tṛpyate |<br>
<a class='ref vai' id='vai146.003' href='#vai146.003'>Vai 146.003</a> tatra kālena kālaṁ bhikṣavo bhikṣuṇyaśca piṇḍapātaṁ praviṣya parikathāṁ kurvanti |<br>
<a class='ref vai' id='vai146.004' href='#vai146.004'>Vai 146.004</a> sa dārakastāṁ parikathāṁ śrutvā tasyāṁ velāyāṁ na roditi, avahitaśrotrastūṣṇībhūtvā tāṁ dharmaśravaṇakathāṁ śṛṇoti |<br>
<a class='ref vai' id='vai146.005' href='#vai146.005'>Vai 146.005</a> pratyavāsṛteṣu bhikṣubhikṣuṇīṣu ca punaḥ pipāsāduḥkhaṁ pratisaṁvedayamāno rohituṁ pravṛttaḥ |<br>
<a class='ref vai' id='vai146.006' href='#vai146.006'>Vai 146.006</a> taiḥ saṁlakṣitam—dharme vatsāya ruciriti |<br>
tasya dharmarucīti nāma pratiṣṭhāpitam |<br>
<a class='ref vai' id='vai146.007' href='#vai146.007'>Vai 146.007</a> sa ca dārako ’nupūrveṇa māsārdharmāsādīnāmatyayādbhuñjāno naiva kadācidannapānasya tṛpyati |<br>
<a class='ref vai' id='vai146.008' href='#vai146.008'>Vai 146.008</a> yadā ca viśiṣṭe vasasi sthitaḥ, tadā tasya mātāpitṛbhyāṁ bhakṣabhājanaṁ dattam |<br>
<a class='ref vai' id='vai146.009' href='#vai146.009'>Vai 146.009</a> gaccha vatsa, idaṁ te bhaikṣabhājanam |<br>
gṛhītvā śrāvastyāṁ bhikṣāṁ paryaṭitvā āhārakṛtyaṁ kuru |<br>
<a class='ref vai' id='vai146.010' href='#vai146.010'>Vai 146.010</a> yataḥ sa dārako bhaikṣabhājanaṁ gṛhītvā śrāvastyāṁ bhaikṣaṁ paryaṭati |<br>
paryaṭanneva ca bhuktvā bhuktvā atṛpyamāna eva gṛhamāgacchati |<br>
<a class='ref vai' id='vai146.011' href='#vai146.011'>Vai 146.011</a> yato ’sau saṁlakṣayati—kiṁ mayā karma kṛtam yasya karmaṇo vipākena na kadācit vitṛpyamāna āhāramārāgayāmi? sa viṣaṇṇacetāścintayituṁ pravṛttah—kiṁ tāvadagnipraveśaṁ karomi, uta jalapraveśamatha taṭaprapātaṁ karomi? sa evaṁ cintayā sthitaḥ |<br>
<a class='ref vai' id='vai146.014' href='#vai146.014'>Vai 146.014</a> upāsakenopalakṣitaḥ |<br>
tasya tenoktam—kiṁ cintāpara evaṁ tiṣṭhasi? gaccha tvam |<br>
<a class='ref vai' id='vai146.015' href='#vai146.015'>Vai 146.015</a> mahāntaṁ buddhaśāsanaṁ maharddhikaṁ mahānubhāvam |<br>
tatra pravraja |<br>
tatra ca tvaṁ pravrajitaḥ kuśalānāṁ dharmāṇāṁ saṁcayaṁ kariṣyasi |<br>
<a class='ref vai' id='vai146.016' href='#vai146.016'>Vai 146.016</a> akuśalāśca te dharmā ye ’sminnapi janmani saṁcitā bhaviṣyanti, te tanvībhaviṣyanti |<br>
<a class='ref vai' id='vai146.017' href='#vai146.017'>Vai 146.017</a> yadi tāvadguṇagaṇānadhigamiṣyasi, paryatīkṛtaste saṁsāro bhaviṣyati |<br>
<a class='ref vai' id='vai146.018' href='#vai146.018'>Vai 146.018</a> atha sa mahātmā upāsakena codito jetavanaṁ gataḥ |<br>
jetavanaṁ gatvā tatra bhikṣūn pāṭhasvādhyāyamanasikārodyuktān dṛṣṭvā atīva prasādajātaḥ |<br>
<a class='ref vai' id='vai146.019' href='#vai146.019'>Vai 146.019</a> bhikṣumupasaṁkramyaivaṁ vadati—arya, pravrajitumicchāmi |<br>
<a class='ref vai' id='vai146.020' href='#vai146.020'>Vai 146.020</a> yato bhikṣubhiruktah—mātāpitṛbhyāmanujñāto ’si? sa kathayati—nāhaṁ mātāpitṛbhyāmanujñātaḥ |<br>
<a class='ref vai' id='vai146.021' href='#vai146.021'>Vai 146.021</a> tairuktah—gaccha vatsa, mātāpitṛbhyāmanujñāṁ mārgasva |<br>
yataḥ sa mātāpitṛbhyāṁ sakāśādanujñāṁ mārgituṁ pravṛttaḥ |<br>
<a class='ref vai' id='vai146.022' href='#vai146.022'>Vai 146.022</a> sa mātāpitṛbhyāmabhihitah—gaccha vatsa, yathābhipretaṁ kuru |<br>
<a class='ref vai' id='vai146.023' href='#vai146.023'>Vai 146.023</a> sa labdhānujño bhikṣusakāśaṁ gataḥ |<br>
paścādbhikṣuṇā pravrājitaḥ |<br>
<a class='ref vai' id='vai146.024' href='#vai146.024'>Vai 146.024</a> tatra ca bhikṣūṇāṁ kadācit piṇḍapāto bhavati, kadācit nimantraṇaṁ bhavati |<br>
sa ca yasmin divase piṇḍapāto bhavati, tatropādhyāyenocyate—vatsa, kiṁ tṛpto ’si uta na? sa upādhyāyasya kathayati—nāsti tṛptiḥ |<br>
<a class='ref vai' id='vai146.026' href='#vai146.026'>Vai 146.026</a> yata upādhyāyenāsya saṁlakṣitah—taruṇavayasā pravrajito dīptāgnitayā na tṛptimupayāti |<br>
<a class='ref vai' id='vai146.027' href='#vai146.027'>Vai 146.027</a> sa ātmīyādapi piṇḍapatāt tasya saṁvibhāgaṁ prārabdhaḥ kartum |<br>
<a class='ref vai' id='vai146.028' href='#vai146.028'>Vai 146.028</a> punaśca pṛcchati—vatsa, kimidānīṁ tṛpto ’si? atha sa tamupādhyāyaṁ vadati—na tṛpto ’smi |<br>
<a class='ref vai' id='vai146.029' href='#vai146.029'>Vai 146.029</a> yata upādhyāyastaṁ śrutvā sapremān bhikṣūnanyāṁśca sārdhavihāriṇaḥ prārabdho vaktum |<br>
<a class='ref vai' id='vai146.030' href='#vai146.030'>Vai 146.030</a> yataḥ samānopādhyāyaiḥ samānācāryairanyaiśca sapremakairbhikṣubhirupasaṁhāra ārabdhaḥ kartum |<br>
<a class='ref vai' id='vai146.031' href='#vai146.031'>Vai 146.031</a> teṣāmantikāllabhamāno naiva tṛptimupayāti |<br>
yadā ca nimantraṇaṁ bhavati, tadāpi te tathaiva tasyopasaṁhāraṁ kurvanti |<br>
<a class='ref vai' id='vai146.032' href='#vai146.032'>Vai 146.032</a> dānapatirapi viditvā yadyadadhikaṁ tattadasmai datvā āgacchati |<br>
atha pānakaṁ bhavati tadapi tathaiva yadadhikaṁ bhavati tattasyānupradīyate |<br>
<a class='ref vai' id='vai147.001' href='#vai147.001'>Vai 147.001</a> tasya ca yataḥ pravrajitasya na kadācidannapānena kukṣiḥ pūṇaḥ |<br>
<a class='ref vai' id='vai147.002' href='#vai147.002'>Vai 147.002</a> tena khalu samayena anyatamena gṛhapatinā buddhapramukho bhikṣusaṁgha upanimantritaḥ |<br>
<a class='ref vai' id='vai147.003' href='#vai147.003'>Vai 147.003</a> bhagavān bhikṣusaṁghena sārdhamantargṛhaṁ praviṣṭaḥ pūrvāhṇe nivāsya pātracīvaramādāya |<br>
<a class='ref vai' id='vai147.004' href='#vai147.004'>Vai 147.004</a> dharmarucirvihāre upadhivāriko vyavasthāpitaḥ |<br>
|<br>
<a class='ref vai' id='vai147.005' href='#vai147.005'>Vai 147.005</a> tatra ca śrāvastyāmanyatamo gṛhapatiḥ prativasati |<br>
tena caivamupalabdham yo ’saṁviditameva buddhapramukhaṁ bhikṣusaṁghaṁ bhojayati sa sahasaiva bhogairabhyudgacchati |<br>
<a class='ref vai' id='vai147.006' href='#vai147.006'>Vai 147.006</a> yatastena pañcamātrāṇāṁ bhikṣuśatānāmāhāraḥ samudānītaḥ |<br>
<a class='ref vai' id='vai147.007' href='#vai147.007'>Vai 147.007</a> sa tasyāhārasya śakaṭaṁ pūrayitvā praṇītapraṇītasya śucinaḥ sārdhaṁ sarvarūpairmitrasvajanasahāyo buddhapramukhaṁ bhikṣusaṁghaṁ bhojayiṣyāmīti vihāraṁ nirgataḥ |<br>
<a class='ref vai' id='vai147.009' href='#vai147.009'>Vai 147.009</a> sa paśyati tasmiñ jetavane bhikṣava eva na santi |<br>
tena tatrānvāhiṇḍatā upadhivāriko dharmaruṣirdṛṣṭaḥ |<br>
<a class='ref vai' id='vai147.010' href='#vai147.010'>Vai 147.010</a> tasya tena gṛhapatinoktam—ārya, kva gatā bhikṣavah? sa kathayati—antargṛhe upanimantritāḥ praviṣṭāḥ |<br>
<a class='ref vai' id='vai147.011' href='#vai147.011'>Vai 147.011</a> sa gṛhapatistacchutvā durmanā vyavasthitah—kaṣṭam, evamasmākaṁ viphalaḥ pariśramo jātaḥ |<br>
<a class='ref vai' id='vai147.012' href='#vai147.012'>Vai 147.012</a> saṁcintya ca tasya dharmaruceḥ kathayati—ārya, bhakṣa tvamapi tāvat |<br>
sa kathayati—yadi te mahātman parityaktaṁ bhavati |<br>
<a class='ref vai' id='vai147.013' href='#vai147.013'>Vai 147.013</a> tatastena gṛhapatinā saṁlakṣayitvā yenāhāreṇaikasya bhikṣoḥ paryāptaṁ bhavati, tāvadannapānaṁ śakaṭaṁ gṛhītvā taṁ dharmaruciṁ pariveṣayituṁ pravṛttaḥ |<br>
<a class='ref vai' id='vai147.014' href='#vai147.014'>Vai 147.014</a> tena dharmarucinā bhoktumārabdhaṁ tanniravaśiṣṭam |<br>
<a class='ref vai' id='vai147.015' href='#vai147.015'>Vai 147.015</a> naiva tṛptaḥ |<br>
gṛhapatiḥ saṁlakSayati—nāyaṁ tṛptaḥ |<br>
<a class='ref vai' id='vai147.016' href='#vai147.016'>Vai 147.016</a> tena ucyate—ārya, punarbhokṣyase? sa kathayati—mahātman, yadi te parityaktam |<br>
tatastena gṛhapatinā bhūyastasmāt śakaṭādyena bhikṣudvayasyāhāreṇa paryāptaṁ syāt, tāvadannapānaṁ śakaṭaṁ gṛhītvā bhojayituṁ pravṛttaḥ |<br>
<a class='ref vai' id='vai147.018' href='#vai147.018'>Vai 147.018</a> yato dharmarucistadapi bhuktvā naiva tṛptaḥ |<br>
gṛhaptinā bhūyaḥ saṁlakṣitam—nāyaṁ tṛptaḥ |<br>
<a class='ref vai' id='vai147.019' href='#vai147.019'>Vai 147.019</a> tenoktam—ārya, punarbhokṣyase? sa kathayati—mahātman, yadi te parityaktam |<br>
<a class='ref vai' id='vai147.020' href='#vai147.020'>Vai 147.020</a> yatastasmācchakaṭādannapānaṁ gṛhītvā trayāṇāṁ bhikṣūṇāṁ paryāptaṁ syāditi punarbhojayituṁ pravṛttaḥ |<br>
<a class='ref vai' id='vai147.021' href='#vai147.021'>Vai 147.021</a> sa dharmarucistadapi bhuktvā naiva tṛptaḥ |<br>
pṛṣṭah—ārya, punarbhokṣyase? sa kathayati—yadi te parityaktam |<br>
<a class='ref vai' id='vai147.022' href='#vai147.022'>Vai 147.022</a> yataḥ sa gṛhapatistasmādannapānaṁ gṛhītvā yena caturṇāṁ bhikṣūṇāṁ paryāptaṁ syāditi punarbhojayituṁ pravṛttaḥ |<br>
<a class='ref vai' id='vai147.023' href='#vai147.023'>Vai 147.023</a> sa dharmarucistadapi bhuktvā naiva tṛptaḥ |<br>
pṛṣṭah—ārya, punarbhokṣyase? bhūyaḥ sa kathayati—yadi te parityaktam |<br>
<a class='ref vai' id='vai147.024' href='#vai147.024'>Vai 147.024</a> yataḥ punastasmācchakaṭādyena pañcabhikṣūṇāmannapānaistṛptiḥ syāt, tāvadgṛhītvā punarbhojayituṁ pravṛttaḥ |<br>
<a class='ref vai' id='vai147.025' href='#vai147.025'>Vai 147.025</a> tadapi cābhyavahṛtam |<br>
naiva tṛptaḥ |<br>
<a class='ref vai' id='vai147.026' href='#vai147.026'>Vai 147.026</a> vistareṇa yāvaddaśānāṁ bhikṣūṇāmannapānena paryāptaṁ syāt, tāvad bhuktvā naiva tṛpyate |<br>
yatastena saṁlakṣitam—nāyaṁ manuṣyo manuṣyavikāraḥ |<br>
<a class='ref vai' id='vai147.027' href='#vai147.027'>Vai 147.027</a> yataḥ śrūyate pañcabhir nīlavāsaso yakṣaśatairjetavanamaśūnyamiti teṣāṁ bhaviṣyatyeva anyatamaḥ |<br>
<a class='ref vai' id='vai147.028' href='#vai147.028'>Vai 147.028</a> iti saṁcintya garbharūpāṇi gṛhe ’nupraveśayituṁ pravṛttah—gacchatha yūyaṁ śīghraṁ gṛhameva, ahamevaiko yadi jīvāmi mriye veti |<br>
<a class='ref vai' id='vai147.029' href='#vai147.029'>Vai 147.029</a> sa gṛhajanaṁ visarjya maraṇabhayabhītastasmāt śakaṭādannapānaṁ gṛhītvā pariveṣayitumārabdhaḥ |<br>
<a class='ref vai' id='vai147.030' href='#vai147.030'>Vai 147.030</a> sa ca svairaṁ bhuñjati |<br>
<a class='ref vai' id='vai147.031' href='#vai147.031'>Vai 147.031</a> gṛhapatinā uktam—ārya, tvaritatvaritaṁ pratīcchasva |<br>
yatastena dharmarucinā kṣipraṁ pratigṛhītvā bhiktumārabdham |<br>
<a class='ref vai' id='vai147.032' href='#vai147.032'>Vai 147.032</a> sa gṛhapatistvaritatvaritaṁ pariveṣayitvā niravaśeṣatastadannapānaṁ śakaṭaṁ dattvā <a class='ref vai' id='vai148.000' href='#vai148.000'>Vai 148.000</a>dakṣiṇādeśanāmapi bhayagṛhīto ’śrutvā tvaritatvaritaṁ vandāmyāryeti pṛṣṭhamanavalokayamāno nagaraṁ prasthitaḥ |<br>
<a class='ref vai' id='vai148.002' href='#vai148.002'>Vai 148.002</a> tasmānnagarāt piṇḍapātanirhārako bhikṣu tasyaiva piṇḍapātaṁ gṛhītvā gataḥ |<br>
<a class='ref vai' id='vai148.003' href='#vai148.003'>Vai 148.003</a> tena tadapi bhuktam |<br>
tasya dharmarucer na kadācidyato jātasya kuṣkiṁ pūrṇaḥ |<br>
taddivasaṁ cāsya tenāhāreṇa tṛptirjātā |<br>
<a class='ref vai' id='vai148.004' href='#vai148.004'>Vai 148.004</a> tasya ca gṛhapater nagaraṁ praviśato ’bhimukhaṁ bhagavān bhikṣusaṁghaparivṛtaḥ saṁprāptaḥ |<br>
<a class='ref vai' id='vai148.005' href='#vai148.005'>Vai 148.005</a> sa gṛhapatirbhagavataḥ kathayati—bhagavan, ahaṁ buddhapramukhaṁ bhikṣusaṁghamuddiśya pañcānāṁ bhikṣuśatānāṁ tṛptitaḥ śakaṭamannapānasya pūrayitvā jetavanaṁ gato buddhapramyukhaṁ bhikṣusaṁghaṁ bhojayiṣyāmīti |<br>
<a class='ref vai' id='vai148.007' href='#vai148.007'>Vai 148.007</a> na ca me tatra bhikṣavo labdhāḥ |<br>
eko me bhikṣurdṛṣṭaḥ |<br>
tena samākhyātaṁ buddhapramukhaṁ bhikṣusaṁghamantargṛham upanimantraṇaṁ praviṣṭam |<br>
<a class='ref vai' id='vai148.008' href='#vai148.008'>Vai 148.008</a> tasya mamaivaṁ cittamutpannam—eṣo ’pi tāvadeko bhuṅktāmiti |<br>
<a class='ref vai' id='vai148.009' href='#vai148.009'>Vai 148.009</a> yatastasya mamānupūrveṇa sarvaṁ tadannapānaṁ śakaṭaṁ dattam |<br>
tena sarvaṁ nipuṇato ’bhyavahṛtam |<br>
<a class='ref vai' id='vai148.010' href='#vai148.010'>Vai 148.010</a> kiṁ bhagavan manuṣyo ’tha vā amanuṣyah? bhagavatābhihitam—gṛhapate, bhikṣuḥ sa dharmarucir nāṁnā |<br>
<a class='ref vai' id='vai148.011' href='#vai148.011'>Vai 148.011</a> prāmodyamutpādaya, adya sa tvadīyenānnapānnena tṛpto ’rhattvaṁ sākṣātkariṣyati |<br>
|<br>
<a class='ref vai' id='vai148.012' href='#vai148.012'>Vai 148.012</a> atha bhagavāñ jetavanamabhyāgataḥ |<br>
bhagavān saṁlakṣayati—ko ’sau dānapatirbhaviṣyati yo ’sau dharmaruceretāvatā āhāreṇa pratidivasam yogodvahanaṁ kariṣyati? yato ’sya bhagavatā abhihitam—dṛṣṭastvayā dharmaruce mahāsamudraḥ |<br>
<a class='ref vai' id='vai148.014' href='#vai148.014'>Vai 148.014</a> sa kathayati—no bhagavan |<br>
yato bhagavānāha—gṛhāṇa madīyaṁ cīvarakarṇikam, paścāt te ’haṁ mahāsamudraṁ darśayāmi |<br>
<a class='ref vai' id='vai148.015' href='#vai148.015'>Vai 148.015</a> yato dharmarucinā bhagavataścīvarakarṇiko ’valambitaḥ, paścādbhagavān vitatapakṣa iva haṁsarājaḥ sahacittotpādāt ṛddhyā dharmaruciṁ gṛhītvā samudrataṭamanuprāptaḥ |<br>
<a class='ref vai' id='vai148.017' href='#vai148.017'>Vai 148.017</a> yasmiṁścāsya sthāne timitimiṁgilabhūtasyāsthaśakalā tiṣṭhati, tatra nītvā sthāpitaḥ |<br>
<a class='ref vai' id='vai148.018' href='#vai148.018'>Vai 148.018</a> uktaṁ cāsya—gaccha vatsa, manasikāraṁ cintaya |<br>
yato ’sau dhramarucistāṁ samīkṣitumārabdhaḥ |<br>
<a class='ref vai' id='vai148.019' href='#vai148.019'>Vai 148.019</a> kimetat kāṣṭhaṁ syādathāsthiśakalā, atha phalakinī syāt |<br>
<a class='ref vai' id='vai148.020' href='#vai148.020'>Vai 148.020</a> sa tasmād vyaktimalabhamānaḥ paryantamanveṣituṁ pravṛttaḥ |<br>
vyaktiṁ copalabdham |<br>
sa itaścāmutaśca tasyā anupārśvanaṁ tāṁ paryeṣamāṇaḥ śramamupagataḥ |<br>
<a class='ref vai' id='vai148.021' href='#vai148.021'>Vai 148.021</a> na cāsya paryantamāsādayati |<br>
<a class='ref vai' id='vai148.022' href='#vai148.022'>Vai 148.022</a> tasyaitadabhavat—nāhamasya vyaktiṁ jñāsyāmi kimetaditi, na ca paryantamāsādayiṣye |<br>
gacchāmi, asminnarthe bhagavantameva pṛcchāmi |<br>
<a class='ref vai' id='vai148.023' href='#vai148.023'>Vai 148.023</a> yato ’sau bhagavato ’ntikaṁ gatvā bhagavantaṁ pṛcchati—kiṁ tadbhagavan? nāhaṁ tasya vyaktimupalabhāmi |<br>
<a class='ref vai' id='vai148.024' href='#vai148.024'>Vai 148.024</a> yato ’sya bhagavānāha—vatsa, asthiśakalaiṣā |<br>
<a class='ref vai' id='vai148.025' href='#vai148.025'>Vai 148.025</a> sa kathayati—bhagavan, evaṁvidho ’sau sattvo yasyedṛśī asthiśakalā? bhagavatoktam—tṛpyasva dharmaruce bhavebhyaḥ, tṛpyasva bhavopakaraṇebhyaḥ |<br>
<a class='ref vai' id='vai148.026' href='#vai148.026'>Vai 148.026</a> tavaiṣā asthiśakalā |<br>
dharmarucistaṁ śrutvā bhagavadvaco vyākulitacetāḥ kathayati—mamaiṣedṛśī asthiśakalā? tasyoktam—eṣā dharmaruce tavāsthiśakalā |<br>
<a class='ref vai' id='vai148.028' href='#vai148.028'>Vai 148.028</a> tathāvidhamupaśrutya atīva saṁvignaḥ |<br>
yato ’sya bhagavatā avavādo dattah—dharmaruce, idaṁ cedaṁ manasikuru |<br>
<a class='ref vai' id='vai148.029' href='#vai148.029'>Vai 148.029</a> ityuktvā bhagavān vitatapakṣa iva rājahaṁsa ṛddhyā jetavanamanuprāptaḥ |<br>
<a class='ref vai' id='vai148.030' href='#vai148.030'>Vai 148.030</a> atha dharmarucinā cintayatā manasikāramanutiṣṭhatā uṣmagatānyutpāditāni murdhānaḥ kṣāntayo laukikā agradharmā darśanamārgo bhāvanāmārgaḥ |<br>
<a class='ref vai' id='vai148.031' href='#vai148.031'>Vai 148.031</a> srotāpattiphalaṁ prāptam |<br>
<a class='ref vai' id='vai148.032' href='#vai148.032'>Vai 148.032</a> sakṛdāgamiphalamanāgamiphalamarhattvaṁ prāptam |<br>
arhan saṁvṛttastraidhātukavītarāgaḥ samaloṣṭakāñcana <a class='ref vai' id='vai149.000' href='#vai149.000'>Vai 149.000</a>ākāśapāṇitalasamacitto ’nunayapratighaprahīṇo vidyāvidāritāṇḍakośo vidyābhijñāpratisaṁvitprāpto bhavalābhalobhasatkāraparānmukho vāsīcandanakalpaḥ |<br>
<a class='ref vai' id='vai149.002' href='#vai149.002'>Vai 149.002</a> sendropendrāṇāṁ devānāṁ pūjyo mānyo ’bhivādyaśca saṁvṛttaḥ |<br>
<a class='ref vai' id='vai149.003' href='#vai149.003'>Vai 149.003</a> samanvāhartumātmanaḥ pūrvajātiṁ pravṛttah—kuto hyahaṁ cyutaḥ, kutropapanna iti |<br>
<a class='ref vai' id='vai149.014' href='#vai149.014'>Vai 149.014</a> yataḥ paśyati anekāni jātiśatāni narakatiryakpretacyutaścopapannaśca |<br>
tasyaitadabhavat—yadahaṁ bhagavatā na samanvāhṛto ’bhaviṣyam, anāgatāsvapi jātiṣu upasṛto ’bhaviṣyam |<br>
<a class='ref vai' id='vai149.005' href='#vai149.005'>Vai 149.005</a> yataḥ saṁlakṣayati—anāgatāpyātmano jātisaṁtatir nirantaramanuparataprabandhena narakapretopapattiḥ |<br>
<a class='ref vai' id='vai149.006' href='#vai149.006'>Vai 149.006</a> sa evaṁ saṁlakṣya duṣkarakārako bata me bhagavān |<br>
<a class='ref vai' id='vai149.007' href='#vai149.007'>Vai 149.007</a> yadi ca bhagavatā mamaivaikasyārthe ’nuttarā samyaksambodhiradhigatā syāt, tanmahaddhi upakṛtaṁ syāt, prāgevānekeṣāṁ sattvasahasrāṇāmapāyagatigamanamapanayati |<br>
<a class='ref vai' id='vai149.009' href='#vai149.009'>Vai 149.009</a> tato ’sau dharmarucirṛddhyā jetavanamanuprāpto bhagavantaṁ darśanāya |<br>
tena khalu samayena bhagavānanekaśatāyā bhikṣuparṣadaḥ purastānniṣaṇṇo ’bhūt |<br>
<a class='ref vai' id='vai149.010' href='#vai149.010'>Vai 149.010</a> dharmaṁ deśayati |<br>
athāsau dharmaruciryena bhagavāṁstenopasaṁkrāntaḥ |<br>
<a class='ref vai' id='vai149.011' href='#vai149.011'>Vai 149.011</a> upasaṁkramya bhagavataḥ pādau śirasā vanditvā ekānte nyaṣīdat |<br>
<a class='ref vai' id='vai149.012' href='#vai149.012'>Vai 149.012</a> ekāntaniṣaṇṇo bhagavatā abhihitah—cirasya dharmaruce? dharmaricirāha—cirasya bhagavan |<br>
<a class='ref vai' id='vai149.013' href='#vai149.013'>Vai 149.013</a> bhagavānāha—sucirasya dharmaruce? dharmarucirāha—sucirasya bhagavan |<br>
bhagavānāha—suciracirasya dhramaruce? dharmarucirasya bhagavan |<br>
|<br>
<a class='ref vai' id='vai149.015' href='#vai149.015'>Vai 149.015</a> yato bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ pṛcchanti—bhagavan dharmarucirihaiva śrāvastyāṁ jāto ’sminneva jetavane pravrajito na kutaścidāgato na kutracidgataḥ |<br>
<a class='ref vai' id='vai149.017' href='#vai149.017'>Vai 149.017</a> ihaiva tiṣṭhan bhagavatā dharmarucirevamucyate—cirasya dharmaruce, sucirasya dharmaruce, suciracirasya dharmaruce |<br>
<a class='ref vai' id='vai149.018' href='#vai149.018'>Vai 149.018</a> kiṁ saṁdhāya bhagavān kathayati? evamukte bhagavān bhikṣūnāmantrayate sma—na bhikṣavaḥ pratyutpannaṁ saṁdhāya kathayāmi |<br>
<a class='ref vai' id='vai149.019' href='#vai149.019'>Vai 149.019</a> atītaṁ saṁdhāya kathayāmi |<br>
atītaṁ saṁdhāya mayaivamuktam |<br>
icchatha bhikṣavo ’sya dharmaruceḥ pūrvikāṁ karmaplotimārabhya dhārmikathāṁ śrotum? etasya bhagavan kālaḥ, etasya sugata samayo yadbhagavān dharmarucimārabhya bhikṣūṇāṁ dhārmikathāṁ kuryāt |<br>
<a class='ref vai' id='vai149.021' href='#vai149.021'>Vai 149.021</a> bhagavataḥ śrutvā bhikṣavo dhārayiṣyanti |<br>
|<br>
<a class='ref vai' id='vai149.023' href='#vai149.023'>Vai 149.023</a> bhūtapūrvaṁ bhikṣavo ’tīte ’dhvani prathame ’saṁkhyeye kṣemaṁkaro nāma tathāgato loka utpanno vidyācaraṇasampannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṁ ca buddho bhagavān |<br>
<a class='ref vai' id='vai149.025' href='#vai149.025'>Vai 149.025</a> sa ca kṣemāvatīṁ rājadhānīmupaniśritya viharati |<br>
tasyāṁ ca kṣemāvatyāṁ kṣemo nāma rājā rājyaṁ kārayati |<br>
<a class='ref vai' id='vai149.026' href='#vai149.026'>Vai 149.026</a> tasyāṁ ca kṣemāvatyāṁ rājadhānyāmanyatamo vaṇikśreṣṭhī prativasati |<br>
<a class='ref vai' id='vai149.027' href='#vai149.027'>Vai 149.027</a> tenāsau kṣemaṁkaraḥ samyaksambuddhaḥ ṣaṣṭiṁ traimāsān sārdhaṁ bhikṣusaṁghena sarvopakaraṇairupasthitaḥ |<br>
<a class='ref vai' id='vai149.028' href='#vai149.028'>Vai 149.028</a> yato ’sau śreṣṭhī saṁlakṣayati—gacchāmi mahāsamudram |<br>
bhāṇḍaṁ samudānīya tasmācca ratnānyānīya saṁghe pañcavārṣikaṁ kariṣyāmīti |<br>
<a class='ref vai' id='vai149.029' href='#vai149.029'>Vai 149.029</a> evaṁ saṁcintya bhāṇḍaṁ samudānīya grāmanigamapallīpattanarājadhānīṣvanupūrveṇa cañcūryamāṇaḥ samudramanuprāptaḥ |<br>
<a class='ref vai' id='vai149.030' href='#vai149.030'>Vai 149.030</a> ghaṇṭāvaghoṣaṇaṁ kṛtvā sāmudreṇa yānapātreṇa mahāsamudramavatīrṇaḥ |<br>
<a class='ref vai' id='vai149.031' href='#vai149.031'>Vai 149.031</a> asya tasmin mahāsamudre ’vatīrṇasya kṣemaṁkaraḥ samyaksambuddhaḥ sakalambuddhakāryaṁ kṛtvā nirupadhiśeṣe nirvāṇadhātau parinirvṛtaḥ |<br>
<a class='ref vai' id='vai149.032' href='#vai149.032'>Vai 149.032</a> tasya parinirvṛtasya vaśino bhikṣavah <a class='ref vai' id='vai150.000' href='#vai150.000'>Vai 150.000</a>parinirvṛtāḥ |<br>
<a class='ref vai' id='vai150.001' href='#vai150.001'>Vai 150.001</a> saptāhaparinirvṛtasya śāsanamantarhitam |<br>
sa ca śreṣṭhī saṁsiddhayānapātreṇa devatāmānuṣyaparigṛhītena tasmānmahāsamudrāt tīrṇaḥ |<br>
<a class='ref vai' id='vai150.002' href='#vai150.002'>Vai 150.002</a> uttīrya ca taṁ bhāṇḍaṁ śakaṭairuṣṭrairgobhirgardabhaiśca cotkṣipya anupūrveṇa saṁprasthitaḥ |<br>
<a class='ref vai' id='vai150.003' href='#vai150.003'>Vai 150.003</a> sa ca panthānaṁ gacchan prātipathikān pṛcchati—kiṁ bhavanto jānīdhvaṁ kṣemāvatyāṁ rājadhānyāṁ pravṛttih? tairuktam—jānīmaḥ |<br>
<a class='ref vai' id='vai150.004' href='#vai150.004'>Vai 150.004</a> sa kathayati—asti kaścit kṣemāvatyāṁ rājadhānyāṁ kṣemaṁkaro nāma samyaksambuddhah? te kathayanti—parinirvṛtaḥ sa bhagavān kṣemaṁkaraḥ samyaksambuddhaḥ |<br>
<a class='ref vai' id='vai150.006' href='#vai150.006'>Vai 150.006</a> sa ca tacchrutvā paraṁ khedamupagataḥ |<br>
saṁmūrchitaśca bhūmau patitaḥ |<br>
<a class='ref vai' id='vai150.007' href='#vai150.007'>Vai 150.007</a> tasmācca jalābhiṣekeṇa pratyāgataprāṇo jīvita utthāya bhūyaḥ pṛcchati—kiṁ bhavanto jānīdhvaṁ śrāvakā api tāvattasya bhagavatastiṣṭhanti? tairuktah—te ’pi vaśino bhikṣavaḥ parinirvṛtāḥ |<br>
<a class='ref vai' id='vai150.009' href='#vai150.009'>Vai 150.009</a> saptāhaparinirvṛtasya ca buddhasya bhagavataḥ kṣemaṁkarasya samyaksambuddhasya kṣemeṇa rājñā caityamalpeśākhyaṁ pratiṣṭhāpitam |<br>
<a class='ref vai' id='vai150.010' href='#vai150.010'>Vai 150.010</a> tena ca gatvā śreṣṭhinā janapadāḥ pṛṣṭāḥ |<br>
asti bhavantastasya bhagavato buddhasya kiṁcit stūpaṁ pratiṣṭhāpitam |<br>
<a class='ref vai' id='vai150.011' href='#vai150.011'>Vai 150.011</a> tairuktam—asti, kṣemeṇa rājñā alpeśākhyaṁ caityaṁ pratiṣṭhapitam |<br>
<a class='ref vai' id='vai150.012' href='#vai150.012'>Vai 150.012</a> tasya etadabhavat—etaṁ mayā suvarṇaṁ kṣemaṁkaraṁ samyaksambuddham uddiśyānītam |<br>
<a class='ref vai' id='vai150.013' href='#vai150.013'>Vai 150.013</a> sa ca parinirvṛtaḥ |<br>
yannvahametenaiva suvarṇena tasyaiva bhagavataścaityaṁ maheśākhyataraṁ kārayeyam |<br>
<a class='ref vai' id='vai150.014' href='#vai150.014'>Vai 150.014</a> evaṁ vicintya kṣemaṁ rājānaṁ vijñāpayati—mahārāja, idaṁ mayā suvarṇaṁ kṣemaṁkaraṁ samyaksambuddhamuddiśyānītam |<br>
<a class='ref vai' id='vai150.015' href='#vai150.015'>Vai 150.015</a> sa ca bhagavān parinirvṛtaḥ |<br>
idānīṁ mahārāja yadi tvamanujānīyāt, ahametenaiva suvarṇenaitat tasya bhagavataścaityaṁ maheśākhyataraṁ kārayeyam |<br>
<a class='ref vai' id='vai150.016' href='#vai150.016'>Vai 150.016</a> sa rājñā abhihitah—yathābhipretaṁ kuru |<br>
<a class='ref vai' id='vai150.017' href='#vai150.017'>Vai 150.017</a> tato brāhmaṇā nagaraṁ prati nivāsinaḥ saṁbhūya sarve tasya mahāśreṣṭhinaḥ sakāśaṁ gatvā kathayanti—bho mahāśreṣṭhin, yadā kṣemaṁkaro buddho loke ’nutpanna āsīt, tadā vayaṁ lokasya dakṣiṇīyā āsan |<br>
<a class='ref vai' id='vai150.019' href='#vai150.019'>Vai 150.019</a> yadā tūtpannaḥ, tadā dakṣiṇīyo jātaḥ |<br>
idānīṁ tu tasya parinirvṛtasya vayameva dakṣiṇīyāḥ |<br>
<a class='ref vai' id='vai150.020' href='#vai150.020'>Vai 150.020</a> etat suvarṇamasmākaṁ gamyam |<br>
sa teṣāṁ kathayati—nāham yuṣmākametat suvarṇaṁ dāsyāmi |<br>
<a class='ref vai' id='vai150.021' href='#vai150.021'>Vai 150.021</a> te kathayanti—yadyasmākaṁ na dāsyasi, na vayaṁ tava kāmakāraṁ dāsyāmaḥ |<br>
<a class='ref vai' id='vai150.022' href='#vai150.022'>Vai 150.022</a> te brāhmaṇā bahavaḥ, śreṣṭhī cālpaparivāraḥ |<br>
teṣāṁ tathā vyutpadyatāṁ na lebhe taccaityam yathepsitaṁ tena suvarṇena kārayitum |<br>
<a class='ref vai' id='vai150.023' href='#vai150.023'>Vai 150.023</a> atha sa śreṣṭhī rājñaḥ sakāśaṁ gatvā kathayati—mahārāja, taccaityaṁ na labhe brāhmaṇānāṁ sakāśādyathābhipretaṁ kārayitum |<br>
<a class='ref vai' id='vai150.024' href='#vai150.024'>Vai 150.024</a> yato ’sya rājñā svapuruṣo dattaḥ sahasrayodhī |<br>
<a class='ref vai' id='vai150.025' href='#vai150.025'>Vai 150.025</a> evaṁ ca rājñā svapuruṣa ājñaptah—yadyasya mahāśreṣṭhinaḥ stūpamabhisaṁskurvataḥ kaścidapanayaṁ karoti, sa tvayā mahatā daṇḍena śāsayitavyaḥ |<br>
<a class='ref vai' id='vai150.026' href='#vai150.026'>Vai 150.026</a> evaṁ deveti sahasrayodhī puruṣo rājñaḥ pratiśrutya nirgataḥ |<br>
<a class='ref vai' id='vai150.027' href='#vai150.027'>Vai 150.027</a> nirgamya ca tān brāhmaṇānevaṁ vadati—śṛṇvantu bhavantaḥ, ahaṁ rājñāsya mahāśreṣṭhinaḥ svapuruṣo dattah—yadyasya stūpamabhisaṁskurvataḥ kaścidvighātaṁ kuryāt, sa tvayā mahatā daṇḍena śāsayitavya iti |<br>
<a class='ref vai' id='vai150.029' href='#vai150.029'>Vai 150.029</a> yadi yūyamatra kiṁcid vighnaṁ kariṣyatha, ahaṁ vo mahatā daṇḍenānuśāsayiṣyāmi |<br>
<a class='ref vai' id='vai150.030' href='#vai150.030'>Vai 150.030</a> te brāhmaṇāḥ sahasrayodhinaḥ puruṣasyaivaṁ śrutvā bhītāḥ |<br>
yatastena mahāśreṣṭhinā saṁcintya yathaitat suvarṇaṁ tatraiva garbhasaṁsthaṁ syāt tathā kartavyamiti tasya stūpasya sarvaireva caturbhiḥ pārśvaiḥ pratikaṇṭhukayā catvāri sopānāni ārabdhāni kārayitum |<br>
<a class='ref vai' id='vai150.032' href='#vai150.032'>Vai 150.032</a> yāvadanupūrveṇa<a class='ref vai' id='vai151.000' href='#vai151.000'>Vai 151.000</a> prathamā meḍhī tato ’nupūrveṇa dvitīyā tatastṛtīyā meḍhī yāvadanupūrveṇāṇḍam |<br>
<a class='ref vai' id='vai151.001' href='#vai151.001'>Vai 151.001</a> tathāvidhaṁ ca stūpasyāṇḍaṁ kṛtam yatra sā yūpayaṣṭirabhyantare pratipāditā |<br>
<a class='ref vai' id='vai151.002' href='#vai151.002'>Vai 151.002</a> paścāt tasyātinavāṇḍasyopari harmikā kṛtā |<br>
<a class='ref vai' id='vai151.003' href='#vai151.003'>Vai 151.003</a> anupūrveṇa yaṣṭyāropaṇaṁ kṛtam |<br>
varṣasthāle mahāmaṇiratnāni tānyāropitāni |<br>
<a class='ref vai' id='vai151.004' href='#vai151.004'>Vai 151.004</a> tatra ca kriyamāṇe sahasrayodhinaḥ puruṣasyaivamutpannam—nātra kaścididānīṁ prahariṣyati |<br>
<a class='ref vai' id='vai151.005' href='#vai151.005'>Vai 151.005</a> viśvastamanāḥ kenacitkāryeṇa janapadeṣu gataḥ |<br>
tena ca mahāśreṣṭhinā tasya stūpasya caturbhiḥ pārśvaiścatvāro dvārakoṣṭhakā māpitāḥ, caturbhiḥ pārśvaiścatvāri mahācaityāni kāritāni, tadyathā jātirabhisambodhirdharmacakrapravartanaṁ parinirvāṇam |<br>
<a class='ref vai' id='vai151.007' href='#vai151.007'>Vai 151.007</a> tacca stūpāṅgaṇaṁ ratnaśilābhiścitam |<br>
<a class='ref vai' id='vai151.008' href='#vai151.008'>Vai 151.008</a> catvāraścopāṅgāścaturdiśaṁ māpitāḥ |<br>
puṣkariṇyaścaturdiśamanupārśvena māpitāḥ |<br>
tatra ca vividhāni jalajāni mālyāni ropitāni tadyathā utpalaṁ padmaṁ kumudaṁ puṇḍarīkaṁ sugandhikaṁ mṛdugandhikam |<br>
<a class='ref vai' id='vai151.010' href='#vai151.010'>Vai 151.010</a> vividhāni ca puṣkariṇītīreṣu sthalajāni mālyāni ropitāni, tadyathā atimuktakaṁ campakapāṭalāvārṣikāmallikāsumanāyūthikā dhātuṣkārī |<br>
<a class='ref vai' id='vai151.012' href='#vai151.012'>Vai 151.012</a> sarvartukālikāḥ puṣpaphalāḥ stūpapūjārtham |<br>
sthāvarā vṛttiḥ prajñaptāḥ |<br>
stūpadāsā dattāḥ |<br>
<a class='ref vai' id='vai151.013' href='#vai151.013'>Vai 151.013</a> śaṅkhapaṭahavādyāni tūryāṇi dattāni |<br>
ye tasmiṁścaitye gandhairdhūpairmālyaiśca cūrṇaiḥ kārāḥ kurvanti |<br>
<a class='ref vai' id='vai151.014' href='#vai151.014'>Vai 151.014</a> tasmāccādhiṣṭhānādviṣayāccāgamya janapadā gandhairmālyairdhūpaiścūrṇaistasmiṁścaitye kāraṁ kurvanti |<br>
yadi ca dakṣiṇo vāyurvāti, dakṣiṇena vāyunā sarvapuṣpajātīnāṁ gandhena taccaityamaṅgaṇaṁ cāsya sphuṭaṁ bhavatyanubhāvitam |<br>
<a class='ref vai' id='vai151.016' href='#vai151.016'>Vai 151.016</a> evaṁ paścimena vāyunā, anupūrveṇāpi ca vāyunā |<br>
vāyatā vāyatā taccaityāṅgaṇaṁ ca tena vividhena gandhamālyena sphuṭaṁ bhavatyanubhāvitam |<br>
<a class='ref vai' id='vai151.017' href='#vai151.017'>Vai 151.017</a> tasmiṁśca stūpe sarvajātakṛtaniṣṭite sahasrayodhī abhyāgataḥ |<br>
<a class='ref vai' id='vai151.018' href='#vai151.018'>Vai 151.018</a> sa taṁ stūpaṁ dṛṣṭvā sarvajātakṛtaniṣṭhitaṁ kathayati—asmiṁścaitye kārāṁ kṛtvā kimavāpyate? yato ’sau śreṣṭhī buddhodāharaṇaṁ pravṛttaḥ kartum—evaṁ tribhirasaṁkhyeyairvīryeṇa vyāyamatā anuttarā bodhiravāpyate |<br>
<a class='ref vai' id='vai151.020' href='#vai151.020'>Vai 151.020</a> sa taṁ śrutvā viṣādamāpanno hīnotsāhatayā kathayati—nāhaṁ śakṣyāmi anuttarāṁ samyaksambodhiṁ samudānayitum |<br>
<a class='ref vai' id='vai151.021' href='#vai151.021'>Vai 151.021</a> tato ’sau śreṣṭhī pratyekabuddhodāharaṇaṁ pravṛttaḥ kartum—evaṁ sahasrayodhī tasyāpi varṇodāharaṇaṁ śrutvā viṣaṇṇacetāḥ kathayati—etāmapyahaṁ pratyekabodhiṁ na śaktaḥ samudānayitum |<br>
<a class='ref vai' id='vai151.023' href='#vai151.023'>Vai 151.023</a> tataḥ sa mahāśreṣṭhī śrāvakavarṇodāharaṇaṁ kṛtvā kathayati—asminnapi tāvat praṇidhatsva cittam |<br>
<a class='ref vai' id='vai151.024' href='#vai151.024'>Vai 151.024</a> yataḥ sahasrayodhyāha—tvayā punarmahāśreṣṭhin katamasyāṁ bodhau praṇidhānaṁ kṛtam? tena mahāśreṣṭhinoktam—anuttarasyāṁ bodhau cittamutpāditam |<br>
<a class='ref vai' id='vai151.026' href='#vai151.026'>Vai 151.026</a> sahasrayodhyāha—yadi tvayā anuttarasyāṁ bodhau cittamutpāditam, ahaṁ tavaiva śrāvakaḥ syām |<br>
<a class='ref vai' id='vai151.027' href='#vai151.027'>Vai 151.027</a> tvayāhaṁ samanvāhartavyaḥ |<br>
yato ’sya śreṣṭhī āhabahukilbiṣakārī bata bhavān |<br>
<a class='ref vai' id='vai151.028' href='#vai151.028'>Vai 151.028</a> kiṁ tu loke yadā tvaṁ buddhotpādaśabdaṁ śrutvā smṛtiṁ pratilabhethāḥ |<br>
<a class='ref vai' id='vai151.029' href='#vai151.029'>Vai 151.029</a> sa ca śreṣṭhī taṁ caityaṁ kṛtvā nirīkṣya pādayor nipatya praṇidhānaṁ karoti—<a class='ref vai' id='vai151.030' href='#vai151.030'>Vai 151.030</a> anena dānena mahadgatena buddho bhaveyaṁ sugataḥ svayambhūḥ |<br>
<a class='ref vai' id='vai151.032' href='#vai151.032'>Vai 151.032</a> tīrṇo ’haṁ tārayeyaṁ janaughānatāritā ye paurvakairjinendraiḥ (1)|<br>
bhagavānāha—yo ’sau atīte ’dhvani śreṣṭhī abhūt, ahameva sa tasmin samaye bodhisattvacaryāṁ vartāmi |<br>
<a class='ref vai' id='vai152.002' href='#vai152.002'>Vai 152.002</a> yo ’sau sahasrayodhī, eṣa eva dharmarucistena kālena tena samayena |<br>
<a class='ref vai' id='vai152.003' href='#vai152.003'>Vai 152.003</a> idaṁ mama prathame ’saṁkhyeye etasya dharmarucerdarśanam |<br>
tatsaṁdhāya kathayāmi—cirasya dharmaruce |<br>
<a class='ref vai' id='vai152.004' href='#vai152.004'>Vai 152.004</a> yato dharmarucirājñāyāha—cirasya bhagavan |<br>
|<br>
<a class='ref vai' id='vai152.005' href='#vai152.005'>Vai 152.005</a> dvitīye dīpaṁkaro nāma samyaksambuddho loka utpanno vidyācaraṇasamyaksambuddhaḥ sugato lokavidanuttaraḥ puruṣadamyasārathiḥ śāstā devānāṁ ca manuṣyāṇāṁ ca buddho bhagavān |<br>
<a class='ref vai' id='vai152.006' href='#vai152.006'>Vai 152.006</a> atha dīpamakaraḥ samyaksambuddho janapadeṣu cārikāṁ caran dvīpāvatīṁ rājadhānīmanuprāptaḥ |<br>
<a class='ref vai' id='vai152.007' href='#vai152.007'>Vai 152.007</a> dvīpāvatyāṁ rājadhānyāṁ dvīpo nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca |<br>
<a class='ref vai' id='vai152.009' href='#vai152.009'>Vai 152.009</a> tatra dīpena rājñā dīpaṁkaraḥ samyaksambuddhaḥ sābhisaṁskāreṇa nagarapraveśenopanimantritaḥ |<br>
<a class='ref vai' id='vai152.010' href='#vai152.010'>Vai 152.010</a> tasya ca dīpasya rājño vāsavo nāma sāmantarājo ’bhūt |<br>
tena tasya dūto ’nupreṣitah—āgaccha, iha mayā dīpaṁkaraḥ samyaksambuddhaḥ sābhisaṁskāreṇa nagarapraveśenopanimantritaḥ |<br>
<a class='ref vai' id='vai152.011' href='#vai152.011'>Vai 152.011</a> tasya pūjāṁ kariṣyāma iti |<br>
<a class='ref vai' id='vai152.012' href='#vai152.012'>Vai 152.012</a> tadā ca vāsavena rājñā dvādaśavarṣāṇi yajñamiṣṭvā yajñāvasāne rājñā pañca mahāpradānāni vyavasthāpitāni, tadyathā—sauvarṇakaṁ daṇḍakamaṇḍalu, sauvarṇā sapātrī, catūratnamayī śayyā, pañca kārṣāpaṇaśatāni, kanyā ca sarvālaṁkāravibhūṣitā |<br>
<a class='ref vai' id='vai152.014' href='#vai152.014'>Vai 152.014</a> tena khalu samayena anyeṣu janapadeṣu dvau māṇavakau prativasataḥ |<br>
<a class='ref vai' id='vai152.015' href='#vai152.015'>Vai 152.015</a> tābhyāṁ copadhyāyasakāśādvedādhyayanaṁ kṛtam |<br>
<a class='ref vai' id='vai152.016' href='#vai152.016'>Vai 152.016</a> dharmatā ācāryasyācāryadhanamupādhyāyasyopādhyāyadhanaṁ pradeyamiti jñātvā cintayataḥ |<br>
<a class='ref vai' id='vai152.017' href='#vai152.017'>Vai 152.017</a> tābhyāṁ ca śrutaṁ vāsavena rājñā pañca mahāpradānāni yajñāvasāne samudānītāni, yo brāhmaṇaḥ svādhyāyasampanno bhaviṣyati sa lapsyatīti |<br>
<a class='ref vai' id='vai152.018' href='#vai152.018'>Vai 152.018</a> tayoretadabhavat—gacchavastatra, taṁ pradānaṁ pratigṛhṇīvaḥ |<br>
<a class='ref vai' id='vai152.019' href='#vai152.019'>Vai 152.019</a> ko ’smākaṁ tatra bahuśrutatamo vā svādhyāyatamo bhaviṣyatīti saṁcintya yena vāsavasya rājño mahānagaraṁ tena saṁprasthitau |<br>
<a class='ref vai' id='vai152.020' href='#vai152.020'>Vai 152.020</a> tasya ca rājño devatayā ārocitam |<br>
yau etau dvau māṇavakau āgacchataḥ sumatiśca matiśca, anayordvayoḥ sumateretatpradānaṁ dada |<br>
<a class='ref vai' id='vai152.021' href='#vai152.021'>Vai 152.021</a> yadevaṁ dvau māṇakakau āgacchataḥ sumitaśca matiśca, anayordvayoḥ sumateretatpradānaṁ dada |<br>
yadevaṁ mahārāja tvayā dvādaśa varṣāṇi yajña iṣṭaḥ, asmāt puṇyaphalānmahattamapadasya sumatermāṇavakasya mahāpradānaṁ dāsyasi |<br>
<a class='ref vai' id='vai152.023' href='#vai152.023'>Vai 152.023</a> sa rājā saṁlakṣayati—nūnametau mahātmānau yeṣāmāmarthāya devatā apyārocayanti |<br>
<a class='ref vai' id='vai152.024' href='#vai152.024'>Vai 152.024</a> yato ’sau rājā paśyati māṇavakau dūrata evāgacchantau agrasanamībhiruhyavasthitau |<br>
<a class='ref vai' id='vai152.025' href='#vai152.025'>Vai 152.025</a> yato rājā vāsavastyau sumatiṁ māṇavaṁ pṛcchati—bhavān sumati? tenoktam—aham |<br>
<a class='ref vai' id='vai152.028' href='#vai152.028'>Vai 152.028</a> yato rājā vāsavaḥ sumatiṁ māṇavamagrāsane bhojayitvā pañca pradānāni prayacchati |<br>
<a class='ref vai' id='vai152.029' href='#vai152.029'>Vai 152.029</a> sumatirmāṇavaścatvāri mahāpradānāni gṛhṇāti daṇḍakamaṇḍaluprabhṛtīni, ekaṁ kanyāpradānaṁ na pratigṛhṇāti |<br>
<a class='ref vai' id='vai152.030' href='#vai152.030'>Vai 152.030</a> sa kathayati—ahaṁ brahmacārī |<br>
yataḥ sā kanyā sumatiṁ māṇavaṁ prāsādikamabhirūpaṁ dṛṣṭvā lubdhā snehotpannā, taṁ sumatiṁ māṇavamevamāha—pratigṛhṇa māṁ brāhmaṇa |<br>
<a class='ref vai' id='vai152.032' href='#vai152.032'>Vai 152.032</a> sa kathayati—na śakyaṁ pratigṛhītum |<br>
yataḥ sā kanyā rājñā pradānabuddhyā parityaktā <a class='ref vai' id='vai153.000' href='#vai153.000'>Vai 153.000</a>na punargṛhītā, sumatināpi māṇavenāpratigṛhyamāṇā rājño dīpasya dīpāvatīṁ nagarīṁ gatā |<br>
<a class='ref vai' id='vai153.002' href='#vai153.002'>Vai 153.002</a> sā tatra gatvā tadātmīyamalaṁkāraṁ śarīrādavatārya mālākārāyānuprayacchati—asyālaṁkārasya mūlyaṁ me pratidivasaṁ devasyārthe nīlotpalāni dadasva |<br>
<a class='ref vai' id='vai153.003' href='#vai153.003'>Vai 153.003</a> sā tenopakrameṇa tadalaṁkārikaṁ suvarṇaṁ datvā devaśuśraūṣikā saṁvṛttā |<br>
<a class='ref vai' id='vai153.004' href='#vai153.004'>Vai 153.004</a> sa ca māṇavakaḥ sumatistāni catvāri mahāpradānāni gṛhya upādhyāyasakāśaṁ gataḥ |<br>
<a class='ref vai' id='vai153.005' href='#vai153.005'>Vai 153.005</a> gatvā copādhyāyāya tāni catvāri mahāpradānānyanuprayacchati |<br>
<a class='ref vai' id='vai153.006' href='#vai153.006'>Vai 153.006</a> tebhyaścopādhyāyastrīṇi pratigṛhṇāti, kārṣāpaṇānāṁ tu pañca śatāni tasyaiva sumaterdadāti |<br>
sa ca sumatistasyāmeva rātrau daśa svapnānadrākṣīt—mahāsamudraṁ pibāmi, vaihāyasena gacchāmi, imau candrādityau evaṁmaharddhikau evaṁmahānubhāvau pāṇinā āmārṣṭi parimārṣṭi, rājño rathe yojayāmi ṛṣīn, śvetān hastinaḥ, haṁsān, siṁhān, mahāśailaṁ parvatāniti |<br>
<a class='ref vai' id='vai153.009' href='#vai153.009'>Vai 153.009</a> sa tān dṛṣṭvā pratibuddhaḥ |<br>
<a class='ref vai' id='vai153.010' href='#vai153.010'>Vai 153.010</a> pratibuddhasyaitadabhavat—ka eṣāṁ svapnānāṁ mama vyākaraṇaṁ kariṣyati? tatra pañcābhijña ṛṣir nātidūre prativasati |<br>
<a class='ref vai' id='vai153.011' href='#vai153.011'>Vai 153.011</a> atha sumatirmāṇavaḥ saṁśayanirṇayanārtham ṛṣeḥ sakāśaṁ gataḥ |<br>
<a class='ref vai' id='vai153.012' href='#vai153.012'>Vai 153.012</a> sumatistasya ṛṣeḥ pratisaṁmodanaṁ kṛtvā svapnānākhyāyāha—kuruṣva me eṣāṁ svapnānāṁ nirṇayam |<br>
<a class='ref vai' id='vai153.013' href='#vai153.013'>Vai 153.013</a> sa ṛṣirāha—nāhameṣāṁ svapnānāṁ vyākaraṇaṁ kariṣyāmi |<br>
gaccha dīpāvatīṁ rājadhānīm |<br>
tatra dīpena rājñā dīpaṁkaro nāma samyaksambuddhaḥ sābhisaṁskāreṇa nagarapraveśenopanimantritaḥ |<br>
<a class='ref vai' id='vai153.014' href='#vai153.014'>Vai 153.014</a> sa eṣāṁ svapnānāṁ vyākaraṇaṁ kariṣyati |<br>
<a class='ref vai' id='vai153.015' href='#vai153.015'>Vai 153.015</a> atha vāsavo rājā tasya dīpasya rājñaḥ pratiśrutya aśītyamātyasahasraparivṛto dīpāvatīṁ rājadhānīmanuprāptaḥ |<br>
<a class='ref vai' id='vai153.016' href='#vai153.016'>Vai 153.016</a> tena ca dīpena rājñā saptamāddivasāddīpaṁkarasya samyaksambuddhasya sābhisaṁskāreṇa nagarapraveśaṁ kariṣyāmīti sarvaviṣayādhiṣṭhānāñca sarvapuṣpāṇāṁ saṁgrahaṁ kartumārabdhaḥ |<br>
<a class='ref vai' id='vai153.018' href='#vai153.018'>Vai 153.018</a> tatra ca yasmin divase rājñā dīpena tasya dīpaṁkarasya samyaksambuddhasya sābhisaṁskāreṇa nagarapraveśa ārabdhaḥ kartum, tasminneva divase sumatirapi tatraivāgataḥ |<br>
<a class='ref vai' id='vai153.020' href='#vai153.020'>Vai 153.020</a> tatra rājñā sarvapuṣpāṇāṁ saṁgrahaḥ kāritaḥ |<br>
sā ca devopasthāyikā dārikā mālākārasakāśaṁ gatā—prayaccha me nīlotpalāni, devārcanaṁ kariṣyāmīti |<br>
<a class='ref vai' id='vai153.022' href='#vai153.022'>Vai 153.022</a> mālākāra āha—adya rājñā sarvapuṣpāṇi gṛhītāni dīpaṁkaranagarapraveśasyārthe |<br>
sā kathayati—gacchata, punarapi tatra puṣkiriṇyām yadi matpuṇyair nīlotpalapadmamanuddhṛtamāsādyeta |<br>
<a class='ref vai' id='vai153.023' href='#vai153.023'>Vai 153.023</a> tatra puṣkiriṇyāṁ sumateḥ puṇyānubhāvāt sapta nīlapadmāni prādurbhūtāni |<br>
<a class='ref vai' id='vai153.024' href='#vai153.024'>Vai 153.024</a> yataḥ sa mālākāro gataḥ, sa tāni paśyati |<br>
<a class='ref vai' id='vai153.025' href='#vai153.025'>Vai 153.025</a> dṛṣṭvā ca dārikayā mālākārasyoktam—uddharaitāni padmāni |<br>
mālākāraḥ kathayati—nāhamuddhariṣyāmi |<br>
<a class='ref vai' id='vai153.026' href='#vai153.026'>Vai 153.026</a> rājakulānmamopālambho bhaviṣyati |<br>
yataḥ sā kathayati—na |<br>
<a class='ref vai' id='vai153.027' href='#vai153.027'>Vai 153.027</a> tvayā sarvapuṣpāṇyuddhṛtya rājñaḥ pūrvaṁ dattānyeva |<br>
mālākāra āha—datāni |<br>
yataḥ sā dārikā kathayati—madīyaiḥ puṇyairetāni prādurbhūtāni, prayacchoddhṛtāni mama |<br>
<a class='ref vai' id='vai153.028' href='#vai153.028'>Vai 153.028</a> mālākāraḥ kathayati—kathametāni praveśakāni bhaviṣyantyasaṁviditaṁ rājakulasya? dārikā āha—uddharatu bhavān |<br>
<a class='ref vai' id='vai153.030' href='#vai153.030'>Vai 153.030</a> ahamudakakumbhe prakṣiptaṁ praveśayiṣyāmi |<br>
tena mālākāreṇaivaṁ śrutvā tasyā dārikayāstānyuddhṛtya anupradattāni |<br>
<a class='ref vai' id='vai153.031' href='#vai153.031'>Vai 153.031</a> sā tāni gṛhītvā udakakumbhe prakṣipya tatkumbhamudakasya pūrayitvā adhiṣṭhānaṁ gatā prasthitā |<br>
<a class='ref vai' id='vai153.032' href='#vai153.032'>Vai 153.032</a> sa ca sumatistatsthānamanusamprāptaḥ |<br>
tasyaitadabhavat—kathamahaṁ buddhaṁ bhagavantam <a class='ref vai' id='vai154.000' href='#vai154.000'>Vai 154.000</a>dṛṣṭvā na pūjayāmi? sa mālākāragṛhāṇyanvāhiṇḍati sarvapuṣpānveṣaṇaparaḥ, na ca kiṁcidekapuṣpamāsādayati |<br>
<a class='ref vai' id='vai154.002' href='#vai154.002'>Vai 154.002</a> paścādbāhyenādhiṣṭhānānnirgamya ārāmeṇārāmaṁ puṣpāṇi paryeṣamāṇaḥ paryaṭati, na caikapuṣpamāsādayati |<br>
<a class='ref vai' id='vai154.003' href='#vai154.003'>Vai 154.003</a> atha paryaṭamānastadudyānaṁ saṁprāptaḥ |<br>
sā ca dārikā tasmādudyānāt tasya sumatermāṇavasyābhimukhamāgatā |<br>
<a class='ref vai' id='vai154.004' href='#vai154.004'>Vai 154.004</a> yataḥ puṇyānubhāvena tāni nīlapadmāni tasmādudakakumbhādabhyudgatāni |<br>
<a class='ref vai' id='vai154.005' href='#vai154.005'>Vai 154.005</a> yatastāni sumatirdṛṣṭvā tasyā dārikāyāḥ kathayati—prayaccha mamaitāni padmāni |<br>
<a class='ref vai' id='vai154.006' href='#vai154.006'>Vai 154.006</a> matsakāśādeṣāṁ niṣkrayaṁ pañcakārṣāpaṇaśataṁ gṛhāṇa |<br>
sā dārikā tasya sumateḥ kathayati—tadā necchasi māṁ pratigṛhītum |<br>
<a class='ref vai' id='vai154.007' href='#vai154.007'>Vai 154.007</a> idānīṁ māṁ padmāni yācase |<br>
nāhaṁ dāsyāmi |<br>
<a class='ref vai' id='vai154.008' href='#vai154.008'>Vai 154.008</a> evamuktvā taṁ sumatiṁ māṇavamuvāca—kimebhiḥ kariṣyasi? sumatirāha—buddhaṁ bhagavantamarcayiṣyāmi |<br>
<a class='ref vai' id='vai154.009' href='#vai154.009'>Vai 154.009</a> paścāddārikā kathayati—kiṁ mama kārṣāpaṇaiḥ kṛtyam? evamahaṁ buddhāya dāsye, yadi tvameṣāṁ padmānāṁ pradānaphalena mamāpi jātyāṁ jātyāṁ patnīmicchasi, asya dānasya pradānakāle yadyevaṁ praṇidhānaṁ karoṣi—jātyāṁ jātyāṁ mama bhāryā syāditi |<br>
<a class='ref vai' id='vai154.011' href='#vai154.011'>Vai 154.011</a> sumatirāha—vayaṁ dānābhiratāḥ svagarbharūpaparityāgaṁ svamāṁsaparityāgaṁ ca kurmaḥ |<br>
<a class='ref vai' id='vai154.012' href='#vai154.012'>Vai 154.012</a> tataḥ sā dārikā sumateḥ kathayati—tvamevaṁ praṇidhānaṁ kuru, paścādyenābhyarthīyase, tasya māmanuprayacchethāḥ |<br>
<a class='ref vai' id='vai154.013' href='#vai154.013'>Vai 154.013</a> evamukte tayā dārikayā tasya sumateḥ pañca padmānyanupradattāni, ātmanā dve gṛhīte |<br>
<a class='ref vai' id='vai154.014' href='#vai154.014'>Vai 154.014</a> gāthāṁ ca bhāṣate—<a class='ref vai' id='vai154.015' href='#vai154.015'>Vai 154.015</a> praṇidhām yatra kuryāstvaṁ buddhamāsādya nāyakam |<br>
<a class='ref vai' id='vai154.016' href='#vai154.016'>Vai 154.016</a> tatra te ’haṁ bhavet patnī nityaṁ sahadharmacāriṇī (2)|<br>
<a class='ref vai' id='vai154.017' href='#vai154.017'>Vai 154.017</a> tena rājñā tatra sarvamapagatapāṣāṇaśarkarakapālaṁ kāritamucchritadhvajapatākātoraṇamāmuktapaṭṭadāmaṁ gandhodakacūrṇapariṣiktam |<br>
<a class='ref vai' id='vai154.018' href='#vai154.018'>Vai 154.018</a> nagaradvārādārabhya yāvacca vihāro yāvacca nagarametadantaramapagatapāṣāṇaśarkarakapālaṁ kāritamucchritadhvajapatākatoraṇamāmuktapaṭṭadāma gandhodakacūrṇapariṣiktam |<br>
<a class='ref vai' id='vai154.020' href='#vai154.020'>Vai 154.020</a> sa ca rājā śataśalākaṁ chatraṁ gṛhītvā dīpaṁkarasya samyaksambuddhasya pratyudgataḥ |<br>
<a class='ref vai' id='vai154.021' href='#vai154.021'>Vai 154.021</a> evamevāmātyāḥ |<br>
evameva vāsavo rājā amātyaiḥ saha pratyudgataḥ |<br>
dīpo rājā bhagavato buddhasya pādayor nipatya vijñāpayati—bhagavan, adhiṣṭhānaṁ praviśa |<br>
<a class='ref vai' id='vai154.022' href='#vai154.022'>Vai 154.022</a> yataḥ sa bhagavān bhikṣusaṁghapuraskṛto ’dhiṣṭhānapraveśābhimukhaḥ saṁprasthitaḥ |<br>
<a class='ref vai' id='vai154.023' href='#vai154.023'>Vai 154.023</a> sa ca rājā dīpaḥ śataśalākaṁ chatraṁ dīpaṁkarasya samyaksambuddhasya dhārayati |<br>
<a class='ref vai' id='vai154.024' href='#vai154.024'>Vai 154.024</a> tathaivāmātyāḥ, vāsavo rājā amātyasahāyaḥ |<br>
bhagavatā ṛddhyā tathā adhiṣṭhitam yathā ekaikaḥ saṁlakṣayati—ahaṁ bhagavataśchatraṁ dhārayāmīti |<br>
<a class='ref vai' id='vai154.025' href='#vai154.025'>Vai 154.025</a> atha bhagavāṁstathāvidhayā śobhayā janamadhyamanuprāptaḥ |<br>
<a class='ref vai' id='vai154.026' href='#vai154.026'>Vai 154.026</a> tatra bhagavatā sābhisaṁskāra indrakīle pādo vyavasthāpitaḥ |<br>
<a class='ref vai' id='vai154.027' href='#vai154.027'>Vai 154.027</a> yadaiva bhagavatā indrakīle pādo vyavathāpitaḥ, tadaiva samanantarakālaṁ pṛthivī ṣaḍvikāraṁ prakampitā—calitā pracalitā saṁpracalitā, vedhitā pravedhitā saṁpravethitā |<br>
<a class='ref vai' id='vai154.028' href='#vai154.028'>Vai 154.028</a> dharmatā ca buddhānāṁ bhagavatām yadendrakīle sābhisaṁskāreṇa pādau vyavasthāpayanti, citrāṇyāścaryaṇyadbhutadharmāḥ prādurbhavanti—unmattāḥ svacittaṁ pratilabhante, andhāścakṣūṁṣi pratilabhante, badhirāḥ śrotraśravaṇasamarthā bhavanti, mūkāḥ pravyāharaṇasamarthā bhavanti, paṅgavo gamanasamarthā bhavanti, mūḍhā garbhiṇīnāṁ strīṇāṁ garbhā anulomībhavanti, hiḍinigaḍabaddhānāṁ ca sattvānāṁ bandhanāni <a class='ref vai' id='vai155.000' href='#vai155.000'>Vai 155.000</a>śithilībhavanti, janmajanmavairānubaddhāstadanantaraṁ maitracittatāṁ pratilabhante, vatsā dāmāni cchittvā mātṛbhiḥ saṁgacchanti, krośanti, aśvā hreṣante, ṛṣabhā garjanti, śukasārikākokilajīvaṁjīvakā madhuraṁ nikūjanti, aneritāni vāditrabhāṇḍāni madhuraśabdān niścārayanti, peḍākṛtā alaṁkārā madhuraśabdānniścaranti, unnatāḥ pṛthivīpradeśā avanamanti, avanatāśconnamanti, apagatapāṣāṇaśarkarakapālāstiṣṭhanti, antarikṣāddevatā divyānyutpalāni kṣipanti, padmāni kumudāni puṇḍarīkānyagurucūrṇāni candanacūrṇāni tagaracūrṇāni tamālapatrāṇi divyāni mandāravāṇi puṣpāṇi kṣipanti, pūrvo digbhāga unnamati paścimo ’vanamati, paścima unnamati pūrvo ’vanamati, dikṣiṇa unnamatyuttaro ’vanamati, uttara unnamati dakṣiṇo ’vanamati, madhya unnamatyanto ’vanamati, anta unnamati madhyo ’vanamati |<br>
<a class='ref vai' id='vai155.009' href='#vai155.009'>Vai 155.009</a> tatra ca dīpāvatyāṁ rājadhānyāmanekāni prāṇiśatasahasrāṇi puṣpairdhūpairgandhaiśca kārāṁ kurvanti |<br>
<a class='ref vai' id='vai155.010' href='#vai155.010'>Vai 155.010</a> te ’pi ca sumatiśca dārikā ca yena dīpaṁkaraḥ samyaksambuddhastenānugacchanti padmāni gṛhya |<br>
<a class='ref vai' id='vai155.011' href='#vai155.011'>Vai 155.011</a> te ca tatra mahājanakāyena pūjārthaṁ saṁparivṛtasya bhagavata upaśleṣaṁ na labhante |<br>
<a class='ref vai' id='vai155.012' href='#vai155.012'>Vai 155.012</a> bhagavān saṁlakṣayati—bahutaraṁ sumatirmāṇavo ’smānmahājanakāyāt puṇyaprasavaṁ kariṣyati iti |<br>
<a class='ref vai' id='vai155.013' href='#vai155.013'>Vai 155.013</a> matvā mahatīṁ tumulāṁ vātavṛṣṭimabhinirmiṇoti |<br>
<a class='ref vai' id='vai155.014' href='#vai155.014'>Vai 155.014</a> yatastena janakāyenāvakāśo dattaḥ |<br>
labdhāvakāśaśca sumatirmāṇavo bhagavantamasecanakadarśanaṁ dṛṣṭvā atīva prasādajātaḥ |<br>
<a class='ref vai' id='vai155.015' href='#vai155.015'>Vai 155.015</a> prasādajātena ca tāni pañca padmāni bhagavataḥ kṣiptāni |<br>
<a class='ref vai' id='vai155.016' href='#vai155.016'>Vai 155.016</a> tāni ca bhagavatā dīpaṁkareṇa samyaksambuddhena tathā adhiṣṭhitāni, yathā śakaṭīcakramātrāṇi vitānaṁ buddhvā vyavasthitāni |<br>
<a class='ref vai' id='vai155.017' href='#vai155.017'>Vai 155.017</a> gacchato ’nugacchanti, tiṣṭhato ’nutiṣṭhanti |<br>
<a class='ref vai' id='vai155.018' href='#vai155.018'>Vai 155.018</a> tathā dṛṣṭvā tayā dārikayā prasādajātayā dvau padmau bhagavataḥ kṣiptau |<br>
tau cāpi bhagavatā tathā adhiṣṭhitau yathā śakaṭīcakramātrau karṇasamīpe vitānaṁ baddhvā vyavasthitau |<br>
<a class='ref vai' id='vai155.019' href='#vai155.019'>Vai 155.019</a> tatra ca pradeśe tumulena vātavarṣeṇa kardamo jātaḥ |<br>
<a class='ref vai' id='vai155.020' href='#vai155.020'>Vai 155.020</a> paścāt sumatirmāṇavo buddhaṁ bhagavantaṁ sakardamaṁ pṛthivīpradeśamupagataḥ |<br>
<a class='ref vai' id='vai155.021' href='#vai155.021'>Vai 155.021</a> tasmin sakardame pṛthivīpradeśe jātaṁ saṁtīrya bhagavato bhagavataḥ purato gāthāṁ bhāṣate—<a class='ref vai' id='vai155.022' href='#vai155.022'>Vai 155.022</a> yadi buddho bhaviṣyāmi bodhāya buddhavodhana |<br>
<a class='ref vai' id='vai155.023' href='#vai155.023'>Vai 155.023</a> ākramiṣyasi me padbhyāṁ jaṭāṁ janmajarāntakām (3)|<br>
<a class='ref vai' id='vai155.024' href='#vai155.024'>Vai 155.024</a> tatastena dīpaṁkareṇa samyaksambuddhena samyaksambuddhena tasya sumatermāṇavasya jaṭāsu pādau vyavasthāpitau |<br>
<a class='ref vai' id='vai155.025' href='#vai155.025'>Vai 155.025</a> tasya ca sumateḥ pṛṣṭhato ’nubuddha eva matirmāṇavastiṣṭhati |<br>
tena kupitenābhihitaṁ bhagavato dīpaṁkarasya—paśya tāvadbhoḥ, anena dīpaṁkareṇa samyaksambuddhenāsya sumatermāṇavasya tiraścām yathā padbhyāṁ jaṭā avaṣṭabdhāḥ |<br>
<a class='ref vai' id='vai155.027' href='#vai155.027'>Vai 155.027</a> paścāt dīpaṁkareṇa samyaksambuddhena sumatirmāṇavo vyākṛtah—bhaviṣyasi tvaṁ nṛbhavādvimukto mukto vimurlokahitāya śāstā |<br>
<a class='ref vai' id='vai155.030' href='#vai155.030'>Vai 155.030</a> śākyātmajaḥ śākyamunīti nāṁnā trilokasāro jagataḥ pradīpaḥ (4)|<br>
yadā ca sa sumatirmāṇavo dīpaṁkareṇa samyaksambuddhena vyākṛtaḥ, tatsamakālameva vaihāyasaṁ saptatālānabhyudgataḥ |<br>
<a class='ref vai' id='vai156.002' href='#vai156.002'>Vai 156.002</a> tāścāsya jaṭāḥ śīrṇāḥ, anyāḥ praviśiṣṭatarā jaṭāḥ prādurbhūtāḥ |<br>
<a class='ref vai' id='vai156.003' href='#vai156.003'>Vai 156.003</a> sa vaihāyasastho mahatā janakāyena dṛṣṭaḥ |<br>
dṛṣṭvā ca praṇidhānaṁ kṛtam—yadā anenānuttarajñānamadhigataṁ tadāsya vayaṁ śrāvakā bhavema |<br>
<a class='ref vai' id='vai156.004' href='#vai156.004'>Vai 156.004</a> sāpi ca dārikā praṇidhānaṁ karoti—<a class='ref vai' id='vai156.005' href='#vai156.005'>Vai 156.005</a> praṇidhānam yatra kuryāstvaṁ buddhamāsādya nāyakam |<br>
<a class='ref vai' id='vai156.006' href='#vai156.006'>Vai 156.006</a> tatra te ’haṁ bhavetpatnī nityaṁ sahadharmacāriṇī (5)|<br>
<a class='ref vai' id='vai156.007' href='#vai156.007'>Vai 156.007</a> yadā bhavasi saṁbuddho loke jyeṣṭhavināyakaḥ |<br>
<a class='ref vai' id='vai156.008' href='#vai156.008'>Vai 156.008</a> śrāvikā te bhaviṣyāmi tasmin kāla upasthite (6)|<br>
<a class='ref vai' id='vai156.009' href='#vai156.009'>Vai 156.009</a> khagasthaṁ māṇavaṁ dṛṣṭvā sahasrāṇi śatāni ca |<br>
<a class='ref vai' id='vai156.010' href='#vai156.010'>Vai 156.010</a> śrāvakatvaṁ prārthayante sarve tatra hyanāgate (7)|<br>
<a class='ref vai' id='vai156.011' href='#vai156.011'>Vai 156.011</a> yadā bhavasi saṁbuddho loke jyeṣṭhavināyakaḥ |<br>
<a class='ref vai' id='vai156.012' href='#vai156.012'>Vai 156.012</a> śrāvakāste bhaviṣyāmastasmin kāle hyupasthite (8)|<br>
<a class='ref vai' id='vai156.013' href='#vai156.013'>Vai 156.013</a> yadā ca sumatirmāṇavo dīpaṁkareṇa samyaksambuddhena vyākṛtaḥ, tadāsya dīpena rājñā jaṭā gṛhītāḥ |<br>
<a class='ref vai' id='vai156.014' href='#vai156.014'>Vai 156.014</a> vāsavo rājā kathayati—mamaitā jaṭā anuprayaccha |<br>
tatastasya dīpena rājñā anupradattāḥ |<br>
<a class='ref vai' id='vai156.015' href='#vai156.015'>Vai 156.015</a> tena gṛhītvā gaṇitāh aśītirvālasahasrāṇi |<br>
tasya rājño ’mātyāḥ kathayanti—deva, asmākamekaikaṁ vālamanuprayaccha |<br>
<a class='ref vai' id='vai156.016' href='#vai156.016'>Vai 156.016</a> vayameṣāṁ caityāni kariṣyāmaḥ |<br>
tena rājñā teṣāṁ bhṛtyānāmekaiko vālo dattaḥ |<br>
<a class='ref vai' id='vai156.017' href='#vai156.017'>Vai 156.017</a> tairamātyaiḥ svake vijite gatvā caityāni pratiṣṭhāpitāni |<br>
yadā sumatirmāṇavo ’nuttarāyāṁ samyaksambuddhau vyākṛtaḥ, tadā dīpena rājñā vāsavena ca rājñā tairanekaiśca naigamajānapadaiḥ sarvopakaraṇaiḥ pravārito ’nāgataguṇāvekṣatayā |<br>
<a class='ref vai' id='vai156.019' href='#vai156.019'>Vai 156.019</a> tataḥ sa matirmāṇava ucyate—ahamanuttarasyāṁ samyaksambodhau vyākṛtah—tvayā kutra cittamutpāditam? sa kathayati—kṣato ’haṁ sumate māṇava |<br>
<a class='ref vai' id='vai156.021' href='#vai156.021'>Vai 156.021</a> sa kathayati—kathaṁ kṛtvā kṣato ’si? tataḥ sa kathayati—yadā tava dīpaṁkareṇa samyaksambuddhena padbhyāṁ jaṭā avaṣṭabdhāḥ, tadā kupitena vāg niścāritā—dīpaṁkareṇa samyaksambuddhena śrotriyasya jaṭā tiraścām yathā padbhyāmavaṣṭabdhāḥ |<br>
<a class='ref vai' id='vai156.023' href='#vai156.023'>Vai 156.023</a> yatastasya sumatiḥ kathayati—āgacchasva, buddhasya bhagavato ’ntike pravrajāvaḥ |<br>
<a class='ref vai' id='vai156.024' href='#vai156.024'>Vai 156.024</a> tatastau sumatirmatiśca dīpaṁkarasya samyaksambuddhasya pravacane pravrajitau |<br>
<a class='ref vai' id='vai156.025' href='#vai156.025'>Vai 156.025</a> sumatinā ca pravrajya trīpi piṭakānyadhītāni, dharmeṇa parṣat saṁgṛhītā |<br>
<a class='ref vai' id='vai156.026' href='#vai156.026'>Vai 156.026</a> sa ca sumatirmāṇavaścyutaḥ kālagatastuṣite devanikāye upapannaḥ |<br>
matirmāṇavaścyutaḥ kālagato narakeṣūpapannaḥ |<br>
|<br>
<a class='ref vai' id='vai156.028' href='#vai156.028'>Vai 156.028</a> bhagavānāha—yo ’sau vāsavo rājābhūt tena kālena tena samayena, sa rājā bimbisāraḥ |<br>
<a class='ref vai' id='vai156.029' href='#vai156.029'>Vai 156.029</a> yāni tānyaśītiramātyasahasrāṇi tena kālena tena samayena, tānyetarhyaśītirdevatāsahasrāṇi |<br>
<a class='ref vai' id='vai156.030' href='#vai156.030'>Vai 156.030</a> yo ’sau dīpāvatīyako janakāyaḥ, yāsau dārikā, eṣaiva sā yaśodharā |<br>
yo ’sau sumatiḥ, ahameva tasmin samaye bodhisattvacaryāyāṁ vartāmi |<br>
<a class='ref vai' id='vai156.031' href='#vai156.031'>Vai 156.031</a> yo ’sau matiḥ, eṣa eva sa dharmaruciḥ |<br>
etaddvitīye ’saṁkhyeye asya ca dharmarucermama ca darśanam yadahaṁ saṁdhāya kathayāmi—cirasya dharmaruce, sucirassya dharmaruce |<br>
|<br>
<a class='ref vai' id='vai157.003' href='#vai157.003'>Vai 157.003</a> tasmādapyārvāk tṛtīye ’saṁkhyeye krakucchando nāma samyaksambuddho loka utpanno vidyācaraṇasampannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṁ buddho bhagavān |<br>
<a class='ref vai' id='vai157.005' href='#vai157.005'>Vai 157.005</a> tasyāṁ ca rājadhānyāmanyataro mahāśreṣṭhī prativasati |<br>
tena ca sadṛśāt kulāt kalatramānītam |<br>
<a class='ref vai' id='vai157.006' href='#vai157.006'>Vai 157.006</a> sa ca kalatrasahāyaḥ krīḍati ramate paricārayati |<br>
tasya krīḍato ramamāṇasya paricārayataḥ putro jātaḥ |<br>
<a class='ref vai' id='vai157.007' href='#vai157.007'>Vai 157.007</a> sa ca gṛhapatiḥ śrāddhaḥ |<br>
tasya cārhan bhikṣuḥ kulāvavādako ’sti |<br>
sa ca gṛhapatistāṁ patnīmevamāha—jāto ’smākam ṛṇadharo dhanaharaḥ |<br>
<a class='ref vai' id='vai157.008' href='#vai157.008'>Vai 157.008</a> gacchāmyahamidānīṁ bhadre vaṇigdharmāṇāṁ deśāntaraṁ bhāṇḍamādāya |<br>
<a class='ref vai' id='vai157.009' href='#vai157.009'>Vai 157.009</a> sa ca vaṇiglokenāvṛto dūrataraṁ gato bhāṇḍamādāya |<br>
yato ’sya na bhūyaściramapyāgacchati |<br>
<a class='ref vai' id='vai157.010' href='#vai157.010'>Vai 157.010</a> sa ca dārakaḥ kālāntareṇa mahān saṁvṛtto ’bhirūpo darśanīyaḥ prāsādikaḥ |<br>
<a class='ref vai' id='vai157.011' href='#vai157.011'>Vai 157.011</a> tato ’sau mātaraṁ pṛcchati—amba, kimasmākaṁ kulārthāgataṁ karma? sā kathayati—vatsa, pitā tava āpaṇaṁ vāhayannāsīt |<br>
<a class='ref vai' id='vai157.012' href='#vai157.012'>Vai 157.012</a> tataḥ sa dāraka āpaṇamārabdho vāhayitum |<br>
sā ca mātā asya kleśairbādhyamānā cintayituṁ pravṛttā—ka upāyaḥ syāt yadahaṁ kleśān vinodayeyam, na ca me kaścijjānīyāt? tayā saṁcintyaivamadhyavasitam—evameva putrakāmahetostathā paricarāmi, yathā anenaiva me sārdhaṁ rogavinodakaṁ bhavati, naiva svajanasya śaṅkā bhaviṣyati |<br>
<a class='ref vai' id='vai157.016' href='#vai157.016'>Vai 157.016</a> tatastayā vṛddhayuvatī āhūya bhojayitvā dvis triḥ paścānnavena paṭenācchāditā |<br>
tasyāḥ sā vṛddhā kathayati—kena kāryeṇaiva mamānuprasādādinā upakrameṇānupravṛttiṁ karoṣi? sā tasyā vṛddhāyā viśvastā bhūtvā evamāha—amba, śṛṇu vijñāpyam |<br>
<a class='ref vai' id='vai157.018' href='#vai157.018'>Vai 157.018</a> kleśairatīva bādhye, priyatāṁ mamotpādya manuṣyānveṣaṇaṁ kuru, yo ’bhyantara eva syānna ca śaṅkanīyo janasya |<br>
<a class='ref vai' id='vai157.019' href='#vai157.019'>Vai 157.019</a> vṛddhā kathayati—neha gṛhe tathāvidho manuṣyaḥ saṁvidyate, nāpi praṇayavān kaścit praviśati, yo janasyāśaṅkanīyo bhavet |<br>
<a class='ref vai' id='vai157.021' href='#vai157.021'>Vai 157.021</a> katamaḥ sa manuṣyo bhaviṣyati yasyāhaṁ vakṣyāmi? tataḥ sā vaṇikpatnī tasyā vṛddhāyāḥ kathayati—yadyanyo manuṣya evaṁvidhopakramayukto nāsti, eṣa eva me putro bhavati, naiṣa lokasya śaṅkanīyo bhaviṣyati |<br>
<a class='ref vai' id='vai157.023' href='#vai157.023'>Vai 157.023</a> tasyāstayā vṛddhayā abhihitam—kathaṁ nu putreṇa sārdhaṁ ratikrīḍāṁ gamiṣyasi? yuktaṁ syādanyena manuṣyeṇa sārdhaṁ ratikrīḍāmanubhavitum |<br>
<a class='ref vai' id='vai157.024' href='#vai157.024'>Vai 157.024</a> tataḥ sā vaṇikpatnī kathayati—yadyanyo ’bhyantaro manuṣyo na saṁvidyate, bhavatu eṣa eva me putraḥ |<br>
<a class='ref vai' id='vai157.025' href='#vai157.025'>Vai 157.025</a> tayā vṛddhayā abhihitam—yathepsitaṁ kuru |<br>
<a class='ref vai' id='vai157.026' href='#vai157.026'>Vai 157.026</a> tataḥ sā vṛddhayuvatī tasya vaṇijaḥ putrasyaivāgamya pṛcchati—vatsa, taruṇo ’si rūpavāṁśca |<br>
<a class='ref vai' id='vai157.027' href='#vai157.027'>Vai 157.027</a> kiṁ pratiṣṭhito ’syārthena? tena tasyā abhihitam—kimetat? tataḥ sā vṛddhā kathayati—bhavānevamabhirūpaśca yuvā ca asmin vayasi taruṇayuvatyā sārdhaṁ śobhethāḥ krīḍan raman paricārayan |<br>
kimeva kāmabhogaparihīnastiṣṭhasi? vaṇigdārakastaṁ śrutvā lajjāvyapatrāpyasamlīnacetāstasyā vṛddhāyāstadvacanaṁ nādhivāsayati |<br>
<a class='ref vai' id='vai157.030' href='#vai157.030'>Vai 157.030</a> tataḥ sā vṛddhā evaṁ dvirapi trirapi tasya dārakasya kathayati—taruṇayuvatistavārthe kleśairbādhyate |<br>
<a class='ref vai' id='vai157.031' href='#vai157.031'>Vai 157.031</a> sa vaṇigdārako dvirapi trirapyucyamānastasyā vṛddhāyāḥ kathayati—amba, kiṁ tasyāstaruṇayuvatyāḥ saṁnimitte kiṁcidabhihitam? tatah <a class='ref vai' id='vai158.000' href='#vai158.000'>Vai 158.000</a>sā vṛddhā kathayati—uktaṁ tasyā mayā tannimittam |<br>
<a class='ref vai' id='vai158.001' href='#vai158.001'>Vai 158.001</a> tayā mama nimitte na pratijñātam |<br>
sā ca dārikā hīvyapatrāpyagṛhītā na kiṁcidvakṣyati |<br>
<a class='ref vai' id='vai158.002' href='#vai158.002'>Vai 158.002</a> na ca śarīramāvṛtaṁ kariṣyati |<br>
na tvayā tasyā vā anveṣaṇe yatnaḥ karaṇīyaḥ |<br>
<a class='ref vai' id='vai158.003' href='#vai158.003'>Vai 158.003</a> tatastena vaṇigdārakeṇa tasyā vṛddhāyā abhihitam—kutrāsmākaṁ saṁgataṁ bhaviṣyati? tayā abhihitam—madīye gṛhe |<br>
<a class='ref vai' id='vai158.004' href='#vai158.004'>Vai 158.004</a> tenoktam—kutrāvakāśe tava gṛham? tato ’sya tayā vṛddhayā gṛhaṁ vyapadiṣṭam |<br>
<a class='ref vai' id='vai158.005' href='#vai158.005'>Vai 158.005</a> sā ca vṛddhā tasyā vaṇikpatnyāḥ sakāśaṁ gatvā kathayati—icchāpitaḥ sa vo ’ yaṁ dārakaḥ |<br>
<a class='ref vai' id='vai158.006' href='#vai158.006'>Vai 158.006</a> sā kathayati—kutrāvakāśe saṁgataṁ bhaviṣyati? madīye gṛhe |<br>
<a class='ref vai' id='vai158.007' href='#vai158.007'>Vai 158.007</a> sa ca dārakaḥ kāryāṇi kṛtvā gataḥ |<br>
anupūrveṇa bhuktvā tasyā mātuḥ kathayati—gacchāmyaham |<br>
<a class='ref vai' id='vai158.008' href='#vai158.008'>Vai 158.008</a> vayasyagṛhe svapsye |<br>
tato ’sya mātrāpyanujñātam—gaccha |<br>
sa dārako labdhānujñastasyā vṛddhāyā gṛhaṁ gataḥ |<br>
<a class='ref vai' id='vai158.009' href='#vai158.009'>Vai 158.009</a> tasya dārakasya tasmin gṛhe gatasya ratikrīḍākālamāgamayamānasya tiṣṭhato niśikālamapratyabhijñātam |<br>
<a class='ref vai' id='vai158.010' href='#vai158.010'>Vai 158.010</a> rūpe kāle sā mātā asya vaṇigdārakasya tasminneva gṛhe ratikrīḍāmanubhavanārthaṁ tatraiva gatā |<br>
<a class='ref vai' id='vai158.011' href='#vai158.011'>Vai 158.011</a> gatvā ca tasmin gṛhe vikālamavyaktiṁ vibhāvyamāne rūpākṛtau nirgūḍhenopacārakrameṇa ratikrīḍāṁ putreṇa sārdhamanubhavituṁ pravṛttā pāpakenāsaddharmeṇa |<br>
<a class='ref vai' id='vai158.013' href='#vai158.013'>Vai 158.013</a> sā ca parikṣīṇāyāṁ rātrau anubhūtaratikrīḍā satamondhakāre kālāyāmeva rajanyāmavibhāvyamānarūpākṛtau svagṛhaṁ gacchati |<br>
<a class='ref vai' id='vai158.014' href='#vai158.014'>Vai 158.014</a> sa cāpi vaṇigdārako ratikrīḍāmanubhūya prabhātāyāṁ rajanyāṁ bhāṇḍāvāriṁ gatvā kuṭumbakāryāṇi karoti |<br>
<a class='ref vai' id='vai158.015' href='#vai158.015'>Vai 158.015</a> evaṁ dvirapi trirapi |<br>
tatra vṛddhāyā gṛhe ratikrīḍāmanubhavaṁśca cirakālamevaṁ vartamānena ratikrīḍākrameṇa tasya dārakasya sā mātā cintayituṁ pravṛttā—kiyatkālamabyadgṛhamahamevamavibhāvyamānarūpā ratikrīḍāmanubhaviṣyāmi? yannvahamasyaitat ratikrīḍākramaṁ tathāvidhaṁ krameṇa saṁvedayeyam, yathā ihaiva gṛhe ratikrīḍā bhavet |<br>
<a class='ref vai' id='vai158.019' href='#vai158.019'>Vai 158.019</a> iti saṁcintya tatraiva vṛddhāgṛhe gatvā ratikrīḍāṁ putreṇa sārdhamanubhūya rajanyāḥ kṣaye satamondhakārakāle tasya dārakasyoparimaṁ prāvaraṇaṁ nivasyātmanīyāṁ ca śirottarapaṭṭikāṁ tyaktvā svagṛhaṁ gatā |<br>
<a class='ref vai' id='vai158.021' href='#vai158.021'>Vai 158.021</a> sa ca dārakaḥ prabhāakāle tāṁ paṭṭikāṁ śirasi mañcasyāvatiṣṭhantīṁ saṁpaśyati |<br>
<a class='ref vai' id='vai158.022' href='#vai158.022'>Vai 158.022</a> ātmīyāmevopariprāvaraṇapotrīmalabhamānastatraiva tāṁ paṭṭikāṁ saṁlakṣya tyaktvā bhāṇḍāvārīṁ gatvā yugalamanyaṁ prāvṛtya svagṛhaṁ gataḥ |<br>
<a class='ref vai' id='vai158.023' href='#vai158.023'>Vai 158.023</a> tatra ca gataḥ saṁpaśyati tamevātmīyaṁ pravaraṇaṁ tasyā mātuḥ śirasi prāvṛtam |<br>
<a class='ref vai' id='vai158.024' href='#vai158.024'>Vai 158.024</a> dṛṣṭvā ca tāṁ mātaraṁ pṛcchati—amba, kuto ’yaṁ śirasi prāvaraṇo ’bhyāgatah? yatastayā abhihitam—adyāpyahaṁ tavāmbā? evaṁ cirakālaṁ tava mayā sārdhaṁ kāmān paribhuñjato ’dyāpyahaṁ tava saivāmbā? yataḥ sa vaṇigdārakastathāvidhaṁ mātṛvacanamupaśrutya saṁmūḍho vihvalacetā bhūmau nipatitaḥ |<br>
<a class='ref vai' id='vai158.027' href='#vai158.027'>Vai 158.027</a> tatastayā sa mātrā ghaṭajalapariṣekeṇāvasiktaḥ |<br>
sa jalapariṣekāvasikto dārakaścireṇa kālena pratyāgataprāṇastayā mātrā samāśvāsyate—kimevaṁ khedamupāgatastvam? asmadīyaṁ vacanamupaśrutya dhīramanā bhavasva |<br>
<a class='ref vai' id='vai158.029' href='#vai158.029'>Vai 158.029</a> na te viṣādaḥ karaṇīyaḥ |<br>
sa dārakastasyāḥ kathayati—kathamahaṁ khedaṁ na kariṣyāmi saṁmohaṁ vā, yena mayā evaṁvidhaṁ pāpakaṁ karma kṛtam? tataḥ sa tayābhihitah—na te manaḥśūkaṁsdminnarthe utpādayitavyam |<br>
<a class='ref vai' id='vai158.031' href='#vai158.031'>Vai 158.031</a> panthāsamo mātṛgrāmaḥ |<br>
yenaivaṁ hi yathā pitā gacchati, putro ’pi tenaiva gacchati |<br>
<a class='ref vai' id='vai158.032' href='#vai158.032'>Vai 158.032</a> na cāsau panthā putrasyānugacchato doṣakārako <a class='ref vai' id='vai159.000' href='#vai159.000'>Vai 159.000</a>bhavati, evameva mātṛgrāmaḥ |<br>
<a class='ref vai' id='vai159.001' href='#vai159.001'>Vai 159.001</a> tīryasamo ’pi ca mātṛgrāmaḥ |<br>
yatraiva hi tīrye pitā snāti, putro ’pi tasmin snāti, na ca tīryaṁ putrasya snāyato doṣakārakaṁ bhavati |<br>
<a class='ref vai' id='vai159.002' href='#vai159.002'>Vai 159.002</a> evameva mātṛgrāmaḥ |<br>
api ca pratyanteṣu janapadeṣu dharmataivaiṣā yasyāmeva pitā asaddharmeṇābhigacchati, tāmeva putro ’pyadhigacchati |<br>
<a class='ref vai' id='vai159.004' href='#vai159.004'>Vai 159.004</a> evamasau vaṇigdārako mātrā bahuvidhairanunayavacanairvinītaśokastayā mātrā tasmin pātake ’saddharme punaḥ punaratīva saṁjātarāgaḥ pravṛttaḥ |<br>
<a class='ref vai' id='vai159.005' href='#vai159.005'>Vai 159.005</a> tena ca śreṣṭhinā gṛhe lekhyo ’nupreṣitaḥ |<br>
bhadre, dhīrorjitamahotsāhā bhavasva |<br>
<a class='ref vai' id='vai159.006' href='#vai159.006'>Vai 159.006</a> ahamapi lekhānupadamevāgamiṣye |<br>
sā vaṇikpatnī tathāvidhaṁ lekhārthaṁ śrutvā vaimanasyajātā cintayituṁ pravṛttā—mahāntaṁ kālaṁ mama tasyāgamanamudīkṣamāṇāyāḥ |<br>
<a class='ref vai' id='vai159.007' href='#vai159.007'>Vai 159.007</a> tadā nāgataḥ |<br>
<a class='ref vai' id='vai159.008' href='#vai159.008'>Vai 159.008</a> idānīṁ mayā evaṁvidhenopakrameṇa putraṁ ca paricaritvā sa cāgamiṣyati |<br>
ka upāyaḥ syāt yadahaṁ tamihāsamprāptameva jīvitāt vyaparopayeyam? iti saṁcintya taṁ putramāhūya kathayati—pitrā te lekhyo ’nupreṣitah āgamiṣyatīti |<br>
<a class='ref vai' id='vai159.010' href='#vai159.010'>Vai 159.010</a> jājase ’smābhiridānīṁ kiṁ karaṇīyamiti? gacchasva, pitaramasamprāptameva ghātaya |<br>
<a class='ref vai' id='vai159.011' href='#vai159.011'>Vai 159.011</a> sa kathayati—kathamahaṁ pitaraṁ ghātayiṣye? yadā asau na prasahate pitṛvadhaṁ kartum, tadā tayā mātrā bhūyo ’nuvṛttivacanairabhihitah—tasyānuvṛttivacanairucyamānasya kāmeṣu saṁraktasyādhyavasāyo jātaḥ pitṛvadhaṁ prati |<br>
<a class='ref vai' id='vai159.013' href='#vai159.013'>Vai 159.013</a> kāmān khalu pratisevato na hi kiṁcit pāpakaṁ karmākaraṇīyamiti vadāmi |<br>
<a class='ref vai' id='vai159.014' href='#vai159.014'>Vai 159.014</a> tatastenoktam—kenopāyena ghātayāmi? tayā abhihitam—ahamevopāyaṁ saṁvidhāsye |<br>
<a class='ref vai' id='vai159.015' href='#vai159.015'>Vai 159.015</a> ityuktvā viṣamādāya samitāyāṁ miśrayitvā maṇḍilakān paktvā anye ’pi ca nirviṣāḥ paktāḥ |<br>
<a class='ref vai' id='vai159.016' href='#vai159.016'>Vai 159.016</a> yatastaṁ dārakamāhūya kathayati—gacchasva |<br>
<a class='ref vai' id='vai159.017' href='#vai159.017'>Vai 159.017</a> amī saviṣā maṇḍilakā nirviṣāśca |<br>
gṛhya pitṛsakāśaṁ gatvā ca tasya viśvastasyaikatra bhuñjata etān saviṣān maṇḍilakān prayacchasva, ātmanā ca nirviṣān bhakṣaya |<br>
<a class='ref vai' id='vai159.018' href='#vai159.018'>Vai 159.018</a> tataḥ sa dārakastena lekhavāhikamanuṣyeṇa sārdhaṁ tān maṇḍilakān gṛhya gataḥ pitṛsakāśam |<br>
<a class='ref vai' id='vai159.019' href='#vai159.019'>Vai 159.019</a> āgamya pitā asya atīva taṁ putraṁ dṛṣṭvā abhirūpaprāsādikaṁ maheśākhyaṁ prāmodyaṁ prāptaḥ |<br>
<a class='ref vai' id='vai159.020' href='#vai159.020'>Vai 159.020</a> sahyāsahyaṁ pṛṣṭvā teṣāṁ teṣāṁ vaṇijāmākhyāti—ayaṁ bhavanto ’smākaṁ putraḥ |<br>
<a class='ref vai' id='vai159.021' href='#vai159.021'>Vai 159.021</a> yadā tena dārakeṇa saṁlakṣitaṁ sarvatra ahamanena pitrā pratisaṁvedita iti, tatastaṁ pitaramāha—tāta, ambayā maṇḍilakāḥ praheṇakamanupreṣitam |<br>
<a class='ref vai' id='vai159.023' href='#vai159.023'>Vai 159.023</a> tattātaḥ paribhuñjatu |<br>
paścāttena pitrā sārdhamekaphalāyāṁ bhuñjatā tasya pituḥ saviṣā maṇḍilakā dattāḥ, ātmanā nirviṣāḥ prabhakṣitāḥ |<br>
<a class='ref vai' id='vai159.024' href='#vai159.024'>Vai 159.024</a> yato ’sya pitā tān saviṣān maṇḍilakān bhakṣayitvā bhṛtaḥ |<br>
<a class='ref vai' id='vai159.025' href='#vai159.025'>Vai 159.025</a> tasya ca pituḥ kāladharmaṇā yuktasya ca dārako na kenacit pāpakaṁ karma kurvāṇo ’bhiśaṅkito vā pratisaṁvedito vā |<br>
<a class='ref vai' id='vai159.026' href='#vai159.026'>Vai 159.026</a> paścāttairiṣṭasnigdhasuhṛdbhirvaṇigbhiḥ śocayitvā yattattu kiṁcittasya vaṇijo bhaṇḍamāsīddhiraṇyasuvarṇaṁ vā, tattasya dārakasya dattam |<br>
<a class='ref vai' id='vai159.028' href='#vai159.028'>Vai 159.028</a> sa dārakastaṁ bhāṇḍaṁ hiraṇyasuvarṇaṁ paitṛkaṁ gṛhya svagṛhamanuprāptaḥ |<br>
<a class='ref vai' id='vai159.029' href='#vai159.029'>Vai 159.029</a> tasya ca gatasya svagṛhaṁ sā mātā pracchannāsaddharmeṇa taṁ putraṁ paricaramāṇā ratiṁ nādhigacchati, anabhiratarūpā ca taṁ putraṁ vadati—kiyatkālaṁ vayamevaṁ pracchannena krameṇa ratikrīḍāmanubhaviṣyāmah? yannu vayamasmāddeśādanyadeśāntaraṁ gatvā prakāśakrameṇa niḥśaṅkā bhūtvā jāyāpatīti vikhyātadharmāṇaḥ sukhaṁ prativasema |<br>
<a class='ref vai' id='vai159.032' href='#vai159.032'>Vai 159.032</a> tatastau gṛhaṁ tyaktvā <a class='ref vai' id='vai160.000' href='#vai160.000'>Vai 160.000</a>mitrasvajanasambandhivargānapahāya purāṇadāsīdāsakarmakarāṁstyaktvā yāvadarthajātaṁ hiraṇyasuvarṇaṁ ca gṛhya anyaviṣayāntaraṁ gatau |<br>
<a class='ref vai' id='vai160.002' href='#vai160.002'>Vai 160.002</a> tatra gatvā janapadeṣu vikhyāpayamānau jāyāpatikamiti ratikrīḍāmanubhavamānau vyavasthitau |<br>
<a class='ref vai' id='vai160.003' href='#vai160.003'>Vai 160.003</a> yāvadarhan bhikṣuḥ kenacit kālāntareṇa janapadacārikāṁ caraṁs tamadhiṣṭhānamanuprāptaḥ |<br>
<a class='ref vai' id='vai160.004' href='#vai160.004'>Vai 160.004</a> tena tatra piṇḍapātamanvāhiṇḍatā vīthyāṁ niṣadya ayaṁ vaṇigdharmaṇā saṁvyavahāramāṇaḥ sa dārako dṛṣṭaḥ |<br>
<a class='ref vai' id='vai160.005' href='#vai160.005'>Vai 160.005</a> dṛṣṭvā cārogyayitvā cābhibhāṣyoktah—mātuste kuśalam? sa ca dārakastamarhantaṁ tathā abhivadamānamupaśrutya saṁbhinnacetāḥ svena duścaritena karmaṇā śaṅkitamanāścintayituṁ pravṛttaḥ |<br>
<a class='ref vai' id='vai160.007' href='#vai160.007'>Vai 160.007</a> sa vicintya mātṛsakāśaṁ gatvā saṁvedayati—yatirabhyāgataḥ, yo ’sau asmadgṛhamupasaṁkrāmati, eṣa sa ihādhiṣṭhāne pratisaṁvedayiṣyati eṣā asya dārakasya māteti |<br>
<a class='ref vai' id='vai160.009' href='#vai160.009'>Vai 160.009</a> vayaṁ cehaṁ jāyāpatikamiti khyātau |<br>
kathameṣa śakyaṁ ghātayitum? tatastayoḥ saṁcintya taṁ gṛhamenamupanimantrayitvā bhuñjānaṁ ghātayāmaḥ |<br>
<a class='ref vai' id='vai160.010' href='#vai160.010'>Vai 160.010</a> tatastayorevaṁ saṁcintya so ’rhan bhikṣurantargṛhamupanimantrayitvā bhojayitumārabdhaḥ |<br>
<a class='ref vai' id='vai160.011' href='#vai160.011'>Vai 160.011</a> sa dārako gūḍhaśastro bhūtvā arhantaṁ bhojayituṁ mātrā saha nirjanaṁ gṛhaṁ kṛtvā sa cārhadbhikṣubhuktvā tasmādgṛhādviśrabdhacārakrameṇa pratinirgataḥ |<br>
<a class='ref vai' id='vai160.013' href='#vai160.013'>Vai 160.013</a> tatastena jīvitād vyaparopayati |<br>
<a class='ref vai' id='vai160.014' href='#vai160.014'>Vai 160.014</a> kāmāśca lavaṇodakasadṛśāḥ |<br>
yathā yathā sevyanti, tathā tathā tṛṣṇā vṛddhimupayāti |<br>
<a class='ref vai' id='vai160.015' href='#vai160.015'>Vai 160.015</a> tasya dārakasya sā mātā taṁ putramasaddharmeṇānuvartamānā tasminnevādhiṣṭhāne śreṣṭhiputreṇa sārdhaṁ pracchannakāmā asaddharmeṣu saktacittā jātā |<br>
<a class='ref vai' id='vai160.016' href='#vai160.016'>Vai 160.016</a> tasya dārakasya tathāvidha upakramaḥ pratisaṁviditaḥ |<br>
<a class='ref vai' id='vai160.017' href='#vai160.017'>Vai 160.017</a> tasya dārakasya tathāvidha upakramaḥ pratisaṁviditaḥ |<br>
tatastena tasya māturuktam—amba nivartasvedṛśāddoṣāt |<br>
<a class='ref vai' id='vai160.018' href='#vai160.018'>Vai 160.018</a> sā ca tasmiñ śreṣṭhiputre saṁraktacittā dvirapi trirapyucyamānā na nirvartate |<br>
tatastena niṣkoṣamāsiṁ kṛtvā sā mātā jīvitādvyaparopitā |<br>
<a class='ref vai' id='vai160.019' href='#vai160.019'>Vai 160.019</a> yadā tasya trīṇyānantaryāṇi paripūrṇāni, tadā devatābhirjanapadeṣvārocitam—pāpa eṣa pitṛghātako ’rhaddhātako mātṛghātakaśca |<br>
<a class='ref vai' id='vai160.021' href='#vai160.021'>Vai 160.021</a> trīṇyanenānantaryāṇi narakakarmasaṁvartanīyāni karmāṇi kṛtānyupacitāni |<br>
tatastenādhiṣṭhānajanena tacchrutvā tadadhiṣṭhānānnirvāsitaḥ |<br>
<a class='ref vai' id='vai160.022' href='#vai160.022'>Vai 160.022</a> sa yadā nirvāsitastasmādadhiṣṭhānāt tadā cintayituṁ pravṛttah—asti cāsya buddhaśāsane kaścidevānunayah? evaṁ manasi kṛtam—gacchāmi, idānīṁ pravrajāmīti |<br>
<a class='ref vai' id='vai160.024' href='#vai160.024'>Vai 160.024</a> sa ca vihāraṁ gatvā bhikṣusakāśamupasaṁkramya evaṁ kathayati—ārya, pravrajeyam |<br>
<a class='ref vai' id='vai160.025' href='#vai160.025'>Vai 160.025</a> tatastena bhikṣuṇā uktam—mā tāvat pitṛghātako ’si? tena bhikṣurabhihitah—asti mayā ghātitaḥ pitā |<br>
<a class='ref vai' id='vai160.026' href='#vai160.026'>Vai 160.026</a> tataḥ punaḥ pṛṣṭah—mā tāvanmātṛghātako ’si? tenoktam—ārya, ghātitā mayā mātā |<br>
<a class='ref vai' id='vai160.027' href='#vai160.027'>Vai 160.027</a> sa bhūyaḥ pṛṣṭah—mā tāvadarhadvadhaste kṛtah? tataḥ sa kathayati—arhannapi ghātitaḥ |<br>
<a class='ref vai' id='vai160.028' href='#vai160.028'>Vai 160.028</a> tatastena bhikṣuṇā abhihitah—ekaikena eṣāṁ karmāṇāmācaraṇānna pravrajyārho bhavasi, prāgeva samastānām |<br>
<a class='ref vai' id='vai160.029' href='#vai160.029'>Vai 160.029</a> gaccha vatsa, nāhaṁ pravrājayiṣye |<br>
<a class='ref vai' id='vai160.030' href='#vai160.030'>Vai 160.030</a> tataḥ sa puruṣo ’nyasya bhikṣoḥ sakāśamupasaṁkramya kathayati—ārya pravrajeyam |<br>
<a class='ref vai' id='vai160.031' href='#vai160.031'>Vai 160.031</a> tatastenāpi bhikṣuṇā anupūrveṇa pṛṣṭvā pratyākhyātaḥ |<br>
tataḥ paścādanyasya bhikṣoḥ sakāśaṁ gataḥ |<br>
<a class='ref vai' id='vai160.032' href='#vai160.032'>Vai 160.032</a> tamapi tathaiva pravrajyāmāyācate |<br>
tenāpi tathā anupūrvakrameṇa pṛṣṭvā pratyākhyātaḥ |<br>
sa yadā <a class='ref vai' id='vai161.000' href='#vai161.000'>Vai 161.000</a>dvirapi trirapi pravrajyāmāyācamāno ’pi bhikṣubhir na pravrājitaḥ, tadā amarṣajātaścintayituṁ pravṛttah—yā api sarvasādhāraṇā pravrajyā, tāmahamapyāyācanna labhāmi |<br>
<a class='ref vai' id='vai161.002' href='#vai161.002'>Vai 161.002</a> tatastena tasmin vihāre śayitānāṁ bhikṣūṇāmagnirdattaḥ |<br>
<a class='ref vai' id='vai161.003' href='#vai161.003'>Vai 161.003</a> tasmin vihāre ’gniṁ datvā anyatra vihāraṁ gataḥ |<br>
tatrāpi gatvā bhikṣūṇāmupasaṁkramya pravrajyāmāyācate |<br>
<a class='ref vai' id='vai161.004' href='#vai161.004'>Vai 161.004</a> tairapi tathaivānupūrveṇa pṛṣṭvā pratyākhyātaḥ |<br>
tatrāpi tena tathaiva pratihatacetasā agnirdattaḥ |<br>
<a class='ref vai' id='vai161.005' href='#vai161.005'>Vai 161.005</a> tatrāpi vihāre bahavo bhikṣavaḥ śaikṣāśaikṣāśca dagdhāḥ |<br>
<a class='ref vai' id='vai161.006' href='#vai161.006'>Vai 161.006</a> evaṁ tasyānekān vihārān dahataḥ sarvatra śabdo visṛtah—evaṁvidhaścaivaṁvidhaśca pāpakarmakārī puruṣo bhikṣubhyaḥ pravrajyāmalabhan vihārān bhikṣūṁśca dahatīti |<br>
<a class='ref vai' id='vai161.007' href='#vai161.007'>Vai 161.007</a> sa ca puruṣo ’nyavihāraṁ prasthitaḥ |<br>
<a class='ref vai' id='vai161.008' href='#vai161.008'>Vai 161.008</a> tatra ca vihāre bodhisattvajātīyo bhikṣuḥ prativasati tṛpitaḥ |<br>
tena śrutaṁ sa evaṁ duṣkarakarmakārī puruṣa ihāgacchatīti |<br>
<a class='ref vai' id='vai161.009' href='#vai161.009'>Vai 161.009</a> yataḥ sa bhikṣustasya puruṣasyāsamprāptasyaiva tasmin vihāre pratyudgataḥ |<br>
<a class='ref vai' id='vai161.010' href='#vai161.010'>Vai 161.010</a> sa taṁ puruṣaṁ sametya kathayati—bhadramukha, kimetat? yato ’sya puruṣeṇoktam—ārya, pravrajyāṁ na labhāmi |<br>
<a class='ref vai' id='vai161.011' href='#vai161.011'>Vai 161.011</a> tatastena bhikṣuṇām uktam—āgaccha vatsa, ahaṁ te pravrājayāmīti |<br>
<a class='ref vai' id='vai161.012' href='#vai161.012'>Vai 161.012</a> paścāt tena bhikṣuṇā tasya puruṣasya śiro muṇḍāpayitvā kāṣāyāṇi vastrāṇi dattāni |<br>
<a class='ref vai' id='vai161.013' href='#vai161.013'>Vai 161.013</a> paścāt sa puruṣaḥ kathayati—ārya, śikṣāpadāni me ’nuprayaccha |<br>
tatastena bhikṣuṇā uktah—kiṁ te śikṣāpadaiḥ prayojanam? evaṁ sarvakālaṁ vadasva—namo buddhāya, namo dharmāya, namaḥ saṁghāyeti |<br>
<a class='ref vai' id='vai161.015' href='#vai161.015'>Vai 161.015</a> paścāt sa bhikṣustasya puruṣasya dharmadeśanāmārabdhaḥ kartum—tvamevaṁvidhaścaivaṁvidhaśca pāpakarmakārī sattvo yadi kadācidbuddhaśabdaṁ śṛṇoṣi, smṛtiṁ pratilabhethāḥ |<br>
<a class='ref vai' id='vai161.016' href='#vai161.016'>Vai 161.016</a> athāsau tripiṭo bhikṣuścyutaḥ kālagato deveṣupapannaḥ |<br>
<a class='ref vai' id='vai161.017' href='#vai161.017'>Vai 161.017</a> sa cāpi puruṣaścyutaḥ kālagato narakeṣūpapannaḥ |<br>
|<br>
<a class='ref vai' id='vai161.018' href='#vai161.018'>Vai 161.018</a> yato bhagavānāha—kiṁ manyadhve bhikṣavah? yo ’sau atīte ’dhvani bhikṣus tripiṭah āsa, ahameva sa tena kālena tena samayena |<br>
<a class='ref vai' id='vai161.019' href='#vai161.019'>Vai 161.019</a> yo ’sau pāpakarmakārī sattvo mātāpitrarhaddhātakaḥ, eṣa eva dharmaruciḥ |<br>
<a class='ref vai' id='vai161.020' href='#vai161.020'>Vai 161.020</a> idaṁ mama tṛtīye ’saṁkhyeye ’sya dharmarucerdarśanam |<br>
tadahaṁ saṁdhāya kathayāmi—cirasya dharmaruce, sucirasya dharmaruce, suciracirasya dharmaruce |<br>
<a class='ref vai' id='vai161.021' href='#vai161.021'>Vai 161.021</a> yāvacca mayā bhikṣavastribhirasaṁkhyeyaiḥ ṣaḍbhiḥ pāramitābhiranyaiśca duṣkaraśatasahasrairanuttarā samyaksambodhiḥ samudānītā, tāvadanena dharmarucinā yadbhūyasā narakatiryakṣu kṣipitam |<br>
|<br>
<a class='ref vai' id='vai161.024' href='#vai161.024'>Vai 161.024</a> idamavocadbhagavān |<br>
āttamanasaste bhikṣavo bhagavato bhāṣitamabhyanandan |<br>
|<br>
<a class='ref vai' id='vai161.025' href='#vai161.025'>Vai 161.025</a> dharmarucyavadānamaṣṭādaśam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
