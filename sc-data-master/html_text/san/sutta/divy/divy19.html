<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy19' lang='san'>
<header>
<ul>
<li class='division'>Divyāvadānam</li>
</ul>
<h1>19. jyotiṣkāvadānam</h1>
</header>
<p><a class='ref vai' id='vai162.001' href='#vai162.001'>Vai 162.001</a> buddho bhagavān rājagṛhe viharati veṇuvane kalandakanivāpe |<br>
<a class='ref vai' id='vai162.002' href='#vai162.002'>Vai 162.002</a> rājagṛhe nagare subhadro nāma gṛhapatiḥ prativasati āḍhyo mahādhano mahābhogaḥ |<br>
<a class='ref vai' id='vai162.003' href='#vai162.003'>Vai 162.003</a> so ’tyarthaṁ nirgrantheṣvabhiprasannaḥ |<br>
tena sadṛśāt kulāt kalatramānītam |<br>
<a class='ref vai' id='vai162.004' href='#vai162.004'>Vai 162.004</a> sa tayā sārdhaṁ krīḍati ramate paricārayati |<br>
tasya krīḍato ramamāṇasya paricārayataḥ kālāntareṇa kālāntareṇa patnī āpannasattvā saṁvṛttā |<br>
<a class='ref vai' id='vai162.005' href='#vai162.005'>Vai 162.005</a> bhagavān pūrvāhṇe nivāsya pātracīvaramādāya rājagṛhaṁ piṇḍāya prāvikṣat |<br>
<a class='ref vai' id='vai162.006' href='#vai162.006'>Vai 162.006</a> rājagṛhaṁ piṇḍāya caran yena subhadrasya gṛhapater niveśanaṁ tenopasaṁkrāntaḥ |<br>
<a class='ref vai' id='vai162.007' href='#vai162.007'>Vai 162.007</a> adrākṣīt subhadro gṛhapatirbhagavantaṁ dūrādeva |<br>
dṛṣṭvā ca punaḥ patnīmādāya yena bhagavāṁstenopasaṁkrāntaḥ |<br>
<a class='ref vai' id='vai162.008' href='#vai162.008'>Vai 162.008</a> upasaṁkramya bhagavantamidamavocat—bhagavan, iyaṁ me patnī āpannasattvā saṁvṛttā |<br>
<a class='ref vai' id='vai162.009' href='#vai162.009'>Vai 162.009</a> kiṁ janayiṣyatīti |<br>
bhagavānāha—gṛhapate, putraṁ janayiṣyati, kulamuddyotayiṣyati, divyamānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyati |<br>
<a class='ref vai' id='vai162.011' href='#vai162.011'>Vai 162.011</a> tena bhagavataḥ śucinaḥ praṇītasya khādanīyabhojanīyasya pātrapūro dattaḥ |<br>
<a class='ref vai' id='vai162.012' href='#vai162.012'>Vai 162.012</a> bhagavānārogya ityuktvā piṇḍapātamādāya prakrāntaḥ |<br>
tasya nātidūre bhūrikastiṣṭhati |<br>
<a class='ref vai' id='vai162.013' href='#vai162.013'>Vai 162.013</a> sa saṁlakṣayati—yadapyasmākamekaṁ bhikṣakulam, tadapi śramaṇo gautamo ’nvāvartayati |<br>
gacchāmi, paśyāmi kiṁ śramaṇena gautamena vyākṛtamiti |<br>
<a class='ref vai' id='vai162.014' href='#vai162.014'>Vai 162.014</a> sa tatra gatvā kathayati—gṛhapate, śramaṇo gautama āgata āsīt? āgataḥ |<br>
<a class='ref vai' id='vai162.015' href='#vai162.015'>Vai 162.015</a> kiṁ tena vyākṛtam? ārya, mayā tasya patnī darśitā—kiṁ janayiṣyati? sa kathayati—putraṁ janayiṣyati, kulamuddyotayiṣyati, divyamānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyatīti |<br>
<a class='ref vai' id='vai162.017' href='#vai162.017'>Vai 162.017</a> sa bhūriko gaṇitre kṛtāvī śvetavarṇāṁ gṛhītvā gaṇayitumārabdhah—paśyati yathā bhagavatā vyākṛtaṁ tatsarvaṁ tathaiva |<br>
<a class='ref vai' id='vai162.019' href='#vai162.019'>Vai 162.019</a> sa saṁlakṣayati—yadi anusaṁvarṇyiṣyāmyaham, gṛhapatirbhūyasyā mātrayā śramaṇasya gautamasyābhipraśaṁsyati |<br>
<a class='ref vai' id='vai162.020' href='#vai162.020'>Vai 162.020</a> tadatra kiṁcid saṁvarṇayitavyaṁ kiṁcit vivarṇayitavyamiti viditvā hastau saṁparivartayati, mukhaṁ ca vibhaṇḍayati |<br>
<a class='ref vai' id='vai162.021' href='#vai162.021'>Vai 162.021</a> subhadro gṛhapatiḥ kathayati—ārya, kiṁ hastausamparivartayasi mukhaṁ ca vibhaṇḍayasīti? sa kathayati—gṛhapate, atra kiṁcit satyaṁ kiṁcinmṛṣā |<br>
<a class='ref vai' id='vai162.023' href='#vai162.023'>Vai 162.023</a> ārya, kiṁ satyaṁ kiṁ vā mṛṣā? gṛhapate, yadanenoktaṁ putraṁ janayiṣyatīti, idaṁ satyaṁ kathayati |<br>
<a class='ref vai' id='vai162.024' href='#vai162.024'>Vai 162.024</a> kulamuddyotayiṣyatītīdamapi satyam |<br>
agrajyotiriti saṁjñā |<br>
mandabhāgyaḥ sa sattvo jātamātra evāgninā kulaṁ dhakṣyati |<br>
<a class='ref vai' id='vai162.025' href='#vai162.025'>Vai 162.025</a> yat kathayati—divyamānuṣīṁ śriyaṁ pratyanubhaviṣyatīti, idaṁ mṛṣā |<br>
<a class='ref vai' id='vai162.026' href='#vai162.026'>Vai 162.026</a> gehapate, asti kaścit tvayā dṛṣṭo manuṣyabhūto divyamānuṣīṁ śriyaṁ pratyanubhavan? yatkathayati—mama śāsane pravrajiṣyatīti, idaṁ satyam |<br>
<a class='ref vai' id='vai162.027' href='#vai162.027'>Vai 162.027</a> yadā asya na bhaktaṁ na vastram, tadā niścayena śramaṇasya gautamasyāntike pravrajiṣyati |<br>
<a class='ref vai' id='vai162.028' href='#vai162.028'>Vai 162.028</a> sarvakleśaprahāṇādarhattvaṁ sākṣātkariṣyatīti, idaṁ mṛṣā |<br>
<a class='ref vai' id='vai162.029' href='#vai162.029'>Vai 162.029</a> śramaṇasyaiva tāvadgautamasya sarvakleśaprahāṇādarhattvaṁ nāsti, prāgevāsya bhaviṣyatīti |<br>
subhadro viṣādamāpannaḥ kathayati—ārya, atra mayā kathaṁ pratipattavyamiti? bhūrikaḥ kathayati—gṛhapate, vayaṁ pravrajitāḥ śamānuśikṣāḥ |<br>
<a class='ref vai' id='vai162.031' href='#vai162.031'>Vai 162.031</a> tvameva jānīṣe |<br>
iyuktvā prakrāntaḥ |<br>
subhadraḥ saṁlakṣayati—sarvathā parityājyo ’sau iti viditvā sa bhaiṣajyaṁ dātumārabdhaḥ |<br>
<a class='ref vai' id='vai162.032' href='#vai162.032'>Vai 162.032</a> caramabhaviko ’sau <a class='ref vai' id='vai163.000' href='#vai163.000'>Vai 163.000</a>sattvaḥ | <a class='ref vai' id='vai163.001' href='#vai163.001'>Vai 163.001</a></p>
<p>tadasya bhaiṣajyārthāya syāditi |<br>
sa tasyā vāmakukṣiṁ marditumārabdhaḥ |<br>
sa garbho dakṣiṇaṁ kukṣiṁ gataḥ |<br>
<a class='ref vai' id='vai163.002' href='#vai163.002'>Vai 163.002</a> subhadro dakṣiṇakukṣiṁ marditumārabdhaḥ |<br>
sa vāmaṁ kukṣiṁ gataḥ |<br>
asthānametadanavakāśo yaccaramabhavikaḥ sattvo ’ntarāducchidya kālaṁ kariṣyati aprāpte āśravakṣaye |<br>
<a class='ref vai' id='vai163.004' href='#vai163.004'>Vai 163.004</a> sā gṛhapatipatnī kukṣiṇā mṛdyamānena vikroṣṭumārabdhā |<br>
prātiveśyaiḥ śrutam |<br>
te tvaritatvaritaṁ gatāḥ pṛcchanti—bhavantaḥ, kimiyaṁ gṛhapatipatnī virauti? subhadraḥ kathayati—kukṣimatyeṣā |<br>
<a class='ref vai' id='vai163.006' href='#vai163.006'>Vai 163.006</a> nūnamasyāḥ prasavakāla iti |<br>
te prakrāntaḥ |<br>
subhadraḥ saṁlakṣayati—na śakyamasyā atropasaṁkramaṁ kartum |<br>
<a class='ref vai' id='vai163.007' href='#vai163.007'>Vai 163.007</a> araṇyaṁ nayāmīti |<br>
sā tenāraṇyaṁ nītvā tathopakrāntā yathā kālagatā |<br>
sa tāṁ pracchannaṁ gṛhamānīya suhṛtsambandhibāndhavānāṁ prātiveśakānāṁ ca kathayati—bhavantaḥ, patnī me kālagateti |<br>
<a class='ref vai' id='vai163.009' href='#vai163.009'>Vai 163.009</a> te vikroṣṭamārabdhāḥ |<br>
sā tairvikrośadbhir nīlapītalohitāvadātairvastraiḥ śibikāmalaṁkṛtya śītavanaṁ śmaśānamabhinirhṛtā |<br>
<a class='ref vai' id='vai163.010' href='#vai163.010'>Vai 163.010</a> nirgranthaiḥ śrutam—te hṛṣṭatuṣṭapramuditāśchatrapatākā ucchrayitvā rājagṛhasya nagarasya rathyāvīthīcatvaraśṛṅgāṭake upāhiṇḍamānā ārocayanti—śṛṇvantu bhavantaḥ |<br>
<a class='ref vai' id='vai163.012' href='#vai163.012'>Vai 163.012</a> śramaṇena gautamena subhadrasya gṛhapateḥ patnī vyākṛtā—putraṁ janayiṣyati, kulamuddyotayiṣyati, divyamānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyati |<br>
<a class='ref vai' id='vai163.014' href='#vai163.014'>Vai 163.014</a> sā ca kālagatā śītavanaśmaśānamabhinirhṛtā |<br>
yasya tāvadvṛkṣamūlameva nāsti, kutastasya śākhāpatraphalaṁ bhaviṣyatīti? atrāntare kiṁcidbuddhānāṁ bhagavatāmajñātamadṛṣṭamaviditamavijñātam |<br>
<a class='ref vai' id='vai163.016' href='#vai163.016'>Vai 163.016</a> dharmatā khalu buddhānāṁ bhagavatāṁ mahākāruṇikānāṁ lokānugrahapravṛttānāmekārakṣāṇāṁ śamathavipaśyanāvihāriṇāṁ caturṣu saṁgrahavastuṣu dīrgharātrakṛtaparicayānām <span class='supplied'>catur</span>ṛddhipādacaraṇatalasupratiṣṭhitānāṁ caturṣu saṁgrahavastuṣu dīrgharātrakṛtaparicayānāṁ caturvaiśāradyaviśāradyaviśāradānāṁ pañcāṅgaviprahīṇānāṁ pañcagatisamatikrāntānāṁ ṣaḍaṅgasamanvāgatānāṁ ṣaṭpāramitāparipūrṇānāmasaṁhatavihāriṇāṁ saptabodhyaṅgakusumāḍhyānāmaṣṭāṅgamārgadeśikānāṁ navānupūrvavihārasamāpattikuśalānāṁ daśabalabalināṁ daśadiksamāpūrṇayaśasāṁ daśaśatavaśavartiprativiśiṣṭānāṁ trī rātres trirdivasasya buddhacakṣuṣā lokaṁ vyavalokya jñānadarśanaṁ pravartate—ko hīyate, ko vardhate, kaḥ kṛcchraprāptaḥ, kaḥ saṁkaṭaprāptaḥ, kaḥ saṁbādhaprāptaḥ, kaḥ kṛcchrasaṁkaṭasambādhaprāptaḥ, ko ’pāyaniṁnaḥ, ko ’pāyapravaṇah, ko ’pāyaprāgbhāraḥ, kamahamapāyāduddhṛtya svarge mokṣe ca pratiṣṭhāpayeyam, kasyānavaropitāni kuśalamūlānyavaropayeyam, kasyāvaropitāni paripācayeyam, kasya paripakkāni vimocayeyam |<br>
<a class='ref vai' id='vai163.026' href='#vai163.026'>Vai 163.026</a> āha ca—<a class='ref vai' id='vai163.027' href='#vai163.027'>Vai 163.027</a> apyevātikramedvelāṁ sāgaro makarālayaḥ |<br>
<a class='ref vai' id='vai163.028' href='#vai163.028'>Vai 163.028</a> na tu vaineyavatsānāṁ buddho velāmatikramet (1)|<br>
iti |<br>
<a class='ref vai' id='vai163.029' href='#vai163.029'>Vai 163.029</a> atha bhagavānanyatarasmin pradeśe smitamakārṣīt |<br>
dharmatā khalu yasmin samaye buddhā bhagavantaḥ smitaṁ prāviṣkurvanti, tasmin samaye nīlapītalohitāvadātā arciṣo mukhānniścārya kāścidadhastādgacchanti, kāścidupariṣṭādgacchanti |<br>
<a class='ref vai' id='vai163.031' href='#vai163.031'>Vai 163.031</a> yā adhastādgacchanti, tāḥ saṁjīvaṁ kālasūtraṁ saṁghātaṁ rauravaṁ mahārauravaṁ tapanaṁ pratāpanamavīcimarbudaṁ nirarbudamaṭaṭaṁ hahavaṁ huhavamutpalaṁ padma <a class='ref vai' id='vai164.000' href='#vai164.000'>Vai 164.000</a>mahāpadmaṁ narakaṁ gatvā ye uṣṇanarakāsteṣu śītībhūtā nipatanti |<br>
<a class='ref vai' id='vai164.001' href='#vai164.001'>Vai 164.001</a> tena teṣāṁ sattvānāṁ kāraṇāviśeṣāḥ pratiprasrabdhāḥ |<br>
<a class='ref vai' id='vai164.002' href='#vai164.002'>Vai 164.002</a> teṣāmevaṁ bhavati—kiṁ nu vayaṁ bhavanta itaścyutāḥ, āhosvidanyatropapannā iti |<br>
<a class='ref vai' id='vai164.003' href='#vai164.003'>Vai 164.003</a> teṣāṁ prasādasaṁjananārthaṁ bhagavān nirmitaṁ visarjayati |<br>
teṣāṁ nirmitaṁ dṛṣṭvā evaṁ bhavati—na hyeva vayaṁ bhavanta itaścyutāḥ, nāpyanyatropapannāḥ |<br>
<a class='ref vai' id='vai164.004' href='#vai164.004'>Vai 164.004</a> api tvayamapūrvadarśanaḥ sattvaḥ, asyānubhāvādasmākaṁ kāraṇāviśeṣāḥ pratiprasrabdhā iti |<br>
<a class='ref vai' id='vai164.005' href='#vai164.005'>Vai 164.005</a> te nirmite cittamabhiprasādya tannarakavedanīyaṁ karma kṣapayitvā devamanuṣyeṣu pratisaṁdhiṁ gṛhṇanti yatra satyānāṁ bhājanabhūtā bhavanti |<br>
<a class='ref vai' id='vai164.007' href='#vai164.007'>Vai 164.007</a> yā upariṣṭāgacchanti, tāścāturmahārājakāyikān devāṁstrāyastriṁśām yāmāṁstuṣitānnirmāṇaratīn paranirmitavaśavartino brahmakāyikān brahmapurohitān mahābrāhmaṇaḥ parīttābhānapramāṇābhānābhāsvarān parīttaśubhānapramāṇaśubhāñ śubhakṛtsnānanabhrakān puṇyaprasavān bṛhatphalānatapān sudṛśān sudarśanānakaniṣṭhān devān gatvā duḥkhaṁ śūnyamanātmetyuddhoṣayanti |<br>
<a class='ref vai' id='vai164.011' href='#vai164.011'>Vai 164.011</a> gāthādvayaṁ ca bhāṣante—<a class='ref vai' id='vai164.012' href='#vai164.012'>Vai 164.012</a> ārabhadhvaṁ niṣkrāmata yujyadhvaṁ buddhaśāsane |<br>
<a class='ref vai' id='vai164.013' href='#vai164.013'>Vai 164.013</a> dhūnīta mṛtyunaḥ sainyaṁ naḍāgāramiva kuñjaraḥ (2)|<br>
<a class='ref vai' id='vai164.014' href='#vai164.014'>Vai 164.014</a> yo hyasmin dharmavinaye apramattaścariṣyati |<br>
<a class='ref vai' id='vai164.015' href='#vai164.015'>Vai 164.015</a> prahāya jātisaṁsāraṁ duḥkhasyāntaṁ kariṣyati (3)|<br>
<a class='ref vai' id='vai164.016' href='#vai164.016'>Vai 164.016</a> atha tā arciṣastrisāhasramahāsāhasraṁ lokadhātumanvāhiṇḍya bhagavantameva pṛṣṭhataḥ pṛṣṭhataḥ samanugacchanti |<br>
<a class='ref vai' id='vai164.017' href='#vai164.017'>Vai 164.017</a> bhagavata āsye ’ntarhitāḥ |<br>
athāyuṣmānānandaḥ kṛtakarapuṭo bhagavantaṁ papraccha—<a class='ref vai' id='vai164.018' href='#vai164.018'>Vai 164.018</a> nānāvidho raṅgasahasracitro vaktrāntarānniṣkasitaḥ kalāpaḥ |<br>
<a class='ref vai' id='vai164.020' href='#vai164.020'>Vai 164.020</a> avabhāsitā yena diśaḥ samantāddivākareṇodayatā yathaiva (4)|<br>
<a class='ref vai' id='vai164.022' href='#vai164.022'>Vai 164.022</a> gāthāśca bhāṣate—<a class='ref vai' id='vai164.023' href='#vai164.023'>Vai 164.023</a> vigatodbhavā dainyamadaprahīṇā buddhā jagatyuttamahetubhūtāḥ |<br>
<a class='ref vai' id='vai164.026' href='#vai164.026'>Vai 164.026</a> nākāraṇaṁ śaṅkhamṛṇālagauraṁ smitamupadarśayanti jinā jitārayaḥ (5)|<br>
<a class='ref vai' id='vai164.028' href='#vai164.028'>Vai 164.028</a> tatkālaṁ svayamadhigamya dhīra buddhyā śrotṛrṇāṁ śramaṇa jinendra kāṅkṣitānām |<br>
<a class='ref vai' id='vai164.030' href='#vai164.030'>Vai 164.030</a> dhīrābhirmunivṛṣa vāgbhiruttamābhirutpannaṁ vyapanaya saṁśayaṁ śubhābhiḥ (6)|<br>
nākasmāllavaṇajalādrirājadhairyāḥ saṁbuddhāḥ smitamupadarśayanti dhīrāḥ |<br>
<a class='ref vai' id='vai165.003' href='#vai165.003'>Vai 165.003</a> yasyārthe smitamupadarśayanti nāthāstaṁ śrotuṁ samabhilaṣanti te janaughāḥ (7)|<br>
iti |<br>
<a class='ref vai' id='vai165.005' href='#vai165.005'>Vai 165.005</a> bhagavānāha—evametadānanda, evametat |<br>
nāhetupratyayamānanda tathāgatā arhantaḥ samyaksambuddhāḥ smitaṁ prāviṣkurvanti |<br>
<a class='ref vai' id='vai165.006' href='#vai165.006'>Vai 165.006</a> gaccha ānanda, bhikṣūṇāmārocaya—tathāgato bhikṣavaḥ śmaśānacārikāṁ gantukāmaḥ |<br>
<a class='ref vai' id='vai165.007' href='#vai165.007'>Vai 165.007</a> yo yuṣmākamutsahate tathāgatena sārdhaṁ śmaśānacārikāṁ gantum, sa cīvarakāṇi gṛhṇātu |<br>
<a class='ref vai' id='vai165.008' href='#vai165.008'>Vai 165.008</a> evaṁ bhadantetyāyuṣmānānando bhagavataḥ pratiśrutya bhikṣūṇāmārocayati—tathāgata āyuṣmantaḥ śmaśānacārikāṁ gantukāmaḥ |<br>
<a class='ref vai' id='vai165.009' href='#vai165.009'>Vai 165.009</a> yo yuṣmākamutsahate tathāgatena sārdhaṁ śmaśānacārikaṁ gantum, sa cīvarakāṇi gṛhṇātu |<br>
<a class='ref vai' id='vai165.010' href='#vai165.010'>Vai 165.010</a> evamāyuṣmanniti te bhikṣavaḥ sarve saṁśrutya bhagavatsakāśamupagatāḥ |<br>
<a class='ref vai' id='vai165.011' href='#vai165.011'>Vai 165.011</a> atha bhagavān dānto dāntaparivāraḥ śāntaḥ śāntaparivāro mukto muktaparivāra āśvasta āśvāstaparivāro vinīto vinītaparivāro ’rhannarhatparivāro vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛto gajarāja iva kalabhagaṇaparivṛtaḥ siṁha iva daṁṣṭagaṇaparivṛto haṁsarāja iva haṁsagaṇaparivṛtaḥ suparṇīva parikṣagaṇaparivṛto vipra iva śiṣyagaṇaparivṛtaḥ suvaidya ivāturagaṇaparivṛtaḥ śūra iva yodhagaṇaparivṛto deśika ivādhvagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva paurajanaparivṛtaḥ koṭṭarāja iva mantrigaṇaparivṛtaścakravartīva putrasahasraparivṛtaścandra iva nakṣatragaṇaparivṛtaḥ sūrya iva raśmisahasraparivṛto dhṛtarāṣṭra iva gandharvagaṇaparivṛto virūḍhaka iva kumbhāṇḍagaṇaparivṛto brahmeva brahmakāyikaparivṛtaḥ stimita iva jalanidhiḥ sajala iva jaladharo vimada iva gajapatiḥ sudāntairindrayairasaṁkṣobhiteryāpathapracāro dvātriṁśatā mahāpuruṣalakṣaṇaiḥ samalaṁkṛto ’śītyā cānuvyañjanairvirājitagātro vyāmaprabhālaṁkṛtamūrtiḥ sūryasahasrātirekaprabho jaṅgama iva ratnaparvataḥ samantato bhadrako daśabhirbalaiścaturbhirvaiśāradyaistribhirāveṇikaiḥ smṛtyupasthānairmahākaruṇayā ca samanvāgata ājñātakauṇḍinyāśvajidbāṣpamahānāmabhadrikaśāriputramaudgalyāyanakāśyapayaśaḥpūrṇaprabhṛtimahāśrāvakaiḥ parivṛto ’nyena ca mahatā bhikṣusaṁghena anekaiśca prāṇiśatasahasraiḥ śītavanaṁ mahāśmaśānaṁ saṁprasthitaḥ |<br>
<a class='ref vai' id='vai165.026' href='#vai165.026'>Vai 165.026</a> aṣṭādaśānuśaṁsā buddhacārikāyāmityanekāni devatāśatasahasrāṇi bhagavataḥ pṛṣṭhataḥ pṛṣṭhato ’nubaddhāni |<br>
<a class='ref vai' id='vai165.027' href='#vai165.027'>Vai 165.027</a> śītavanānuguṇāśca vāyavo vāyitumārabdhāḥ |<br>
|<br>
<a class='ref vai' id='vai165.028' href='#vai165.028'>Vai 165.028</a> rājagṛhāt dvau bāladārakau brāhmaṇadārakaḥ kṣatriyadārakaśca bahir nirgatya krīḍataḥ |<br>
<a class='ref vai' id='vai165.029' href='#vai165.029'>Vai 165.029</a> tayoḥ kṣatriyadārako ’vagāḍhaśrāddho brāhmaṇadārako na tathā |<br>
sa brāhmaṇadārakaḥ kṣatriyadārakasya kathayati—vayasya, bhagavatā subhadrasya gṛhapateḥ patnī vyākṛtā—putraṁ janayiṣyati, kulamuddyotayiṣyati, divyamānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyatīti |<br>
<a class='ref vai' id='vai165.032' href='#vai165.032'>Vai 165.032</a> sā ca mṛtā kālagatā śītavanaṁ śmaśānaṁ nirhṛtā—mā haiva bhagavatā bhāṣitaṁ vitathaṁ syāditi |<br>
<a class='ref vai' id='vai165.033' href='#vai165.033'>Vai 165.033</a> sa kṣatriyadārako gāthāṁ bhāṣate—sacandratāraṁ prapatedihāmbaraṁ mahī saśailā savanā nabho vrajet |<br>
<a class='ref vai' id='vai166.003' href='#vai166.003'>Vai 166.003</a> mahodadhīnāmudakaṁ kṣayaṁ vrajenmaharṣayaḥ syūr na mṛṣābhidhāyinaḥ (8)|<br>
iti<a class='ref vai' id='vai166.005' href='#vai166.005'>Vai 166.005</a> sa ca brāhmaṇadārakaḥ kathayati—vayasya, yadyevam, gacchāmaḥ śītavanaṁ mahāśmaśānaṁ paśyāmah? vayasya, gacchāmaḥ |<br>
<a class='ref vai' id='vai166.006' href='#vai166.006'>Vai 166.006</a> tau smprasthitau |<br>
bhagavāṁśca rājagṛhānnirgataḥ |<br>
adrākṣīt sa kṣatriyadārako bhagavantaṁ dūrādeva |<br>
<a class='ref vai' id='vai166.007' href='#vai166.007'>Vai 166.007</a> dṛṣṭvā ca punargāthāṁ bhāṣate—<a class='ref vai' id='vai166.008' href='#vai166.008'>Vai 166.008</a> anuddhato vigatakutūhalo muniryathā vrajatyeṣa janaughasaṁvṛtaḥ |<br>
<a class='ref vai' id='vai166.010' href='#vai166.010'>Vai 166.010</a> niḥsaṁśayaṁ paragaṇavādimardano nadasyate mṛgapatinādamuttamam (9)|<br>
<a class='ref vai' id='vai166.012' href='#vai166.012'>Vai 166.012</a> yathā hyamī śītavanonmukhotsukāḥ pravānti vātā himapaṅkaśītalāḥ |<br>
<a class='ref vai' id='vai166.014' href='#vai166.014'>Vai 166.014</a> prayānti nūnaṁ bahavo divaukaso nirīkṣituṁ śākyamunervikurvitam (10)|<br>
iti |<br>
<a class='ref vai' id='vai166.016' href='#vai166.016'>Vai 166.016</a> rājñā bimbisāreṇa śrutam—bhagavatā subhadrasya gṛhapateḥ patnī vyākṛtā—putraṁ janayiṣyati, kulamuddyotayiṣyati, divyamānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyati |<br>
<a class='ref vai' id='vai166.018' href='#vai166.018'>Vai 166.018</a> sā ca mṛtā kālagatā śītavanaṁ śmaśānamabhinirhṛtā |<br>
bhagavāṁśca saśrāvakasaṁghaḥ śītavanaṁ saṁprasthita iti |<br>
<a class='ref vai' id='vai166.019' href='#vai166.019'>Vai 166.019</a> śrutvā ca punarasyaitadabhavat—na bhagavān nirarthakaṁ śītavanaṁ gacchati |<br>
<a class='ref vai' id='vai166.020' href='#vai166.020'>Vai 166.020</a> nūnaṁ bhagavān subhadrasya gṛhapateḥ patnīmāgamya mahadvineyakāryaṁ kartukāmo bhaviṣyati |<br>
<a class='ref vai' id='vai166.021' href='#vai166.021'>Vai 166.021</a> paśyāmīti |<br>
so ’pyantaḥpurakumārāmātyapaurajānapadaparivṛto rājagṛhānnirgantumārabdhaḥ |<br>
<a class='ref vai' id='vai166.022' href='#vai166.022'>Vai 166.022</a> adrākṣīt sa kṣatriyakumārako rājānaṁ māgadhaśreṇyaṁ bimbisāraṁ dūrādeva |<br>
dṛṣṭvā ca punargāthāṁ bhāṣate—<a class='ref vai' id='vai166.024' href='#vai166.024'>Vai 166.024</a> yathā hi śreṇyo magadhādhipo hyayaṁ viniryayau rājagṛhāt sabāndhavaḥ |<br>
<a class='ref vai' id='vai166.026' href='#vai166.026'>Vai 166.026</a> pravartate me hṛdi niścitā matirmahājanasyābhyudayo bhaviṣyati (11)|<br>
iti |<br>
<a class='ref vai' id='vai166.028' href='#vai166.028'>Vai 166.028</a> janakāyena bhagavantaṁ dṛṣṭvā vivaramanupradattam |<br>
bhagavān smitonmukho mahājanamadhyaṁ praviṣṭaḥ |<br>
<a class='ref vai' id='vai166.029' href='#vai166.029'>Vai 166.029</a> nirgrantha bhagavantaṁ smitonmukhaṁ dṛṣṭvā saṁlakṣayanti—yathā śramaṇo gautamaḥ smitonmukho mahājanamadhyaṁ praviṣṭaḥ, nūnamayaṁ bodhisattvo na kālagataḥ |<br>
<a class='ref vai' id='vai166.030' href='#vai166.030'>Vai 166.030</a> taiḥ subhadro gṛhapatiruktah—gṛhapate, nanvayaṁ sattvo mandabhāgyo na kālagata iti |<br>
<a class='ref vai' id='vai166.031' href='#vai166.031'>Vai 166.031</a> sa kathayati—ārya yadyevam, <a class='ref vai' id='vai167.000' href='#vai167.000'>Vai 167.000</a>kathamatra pratipattavyamiti? te kathayanti—gṛhapate, vayaṁ śamāttaśikṣāḥ, tvameva jñāsyasīti |<br>
<a class='ref vai' id='vai167.002' href='#vai167.002'>Vai 167.002</a> sa tāṁ patnīṁ citāyāmāropya dhmāpayitumārabdhaḥ |<br>
tasyāḥ sarvaḥ kāyo dagdhaḥ sthāpayitvā kukṣisāmantakam |<br>
<a class='ref vai' id='vai167.003' href='#vai167.003'>Vai 167.003</a> tathāsau kukṣiḥ sphuṭitaḥ, padmaṁ prādurbhūtam |<br>
tasya coparipadmakarṇikāyāṁ kumāro niṣaṇṇo ’bhirūpo darśanīyaḥ prāsādikaḥ |<br>
<a class='ref vai' id='vai167.004' href='#vai167.004'>Vai 167.004</a> taṁ dṛṣṭvā anekāni prāṇiśatasahasrāṇi paraṁ vismayamupagatāni |<br>
<a class='ref vai' id='vai167.005' href='#vai167.005'>Vai 167.005</a> nirgranthā nipātamadamānā naca(naṣṭa?)prabhāvāḥ saṁvṛttāḥ |<br>
<a class='ref vai' id='vai167.006' href='#vai167.006'>Vai 167.006</a> tatra bhagavān subhadraṁ gṛhapatimāmantrayate—gṛhapate, gṛhāṇa kumāram |<br>
sa nirgranthānāṁ mukhamavalokitumārabdhaḥ |<br>
<a class='ref vai' id='vai167.007' href='#vai167.007'>Vai 167.007</a> te kathayanti—gṛhapate, yadi prajvalitāmetāṁ citāṁ pravekṣyasi, sarveṇa sarvaṁ na bhaviṣyasīti |<br>
<a class='ref vai' id='vai167.008' href='#vai167.008'>Vai 167.008</a> sa na pratigṛhṇāti |<br>
tatra bhagavāñ jīvakaṁ kumārabhūtamāmantrayate—gṛhāṇa jīvaka kumārakamiti |<br>
<a class='ref vai' id='vai167.009' href='#vai167.009'>Vai 167.009</a> sa saṁlakṣayati—asthānamanavakāśo bhagavān māmasthāne niyokṣyati |<br>
<a class='ref vai' id='vai167.010' href='#vai167.010'>Vai 167.010</a> gṛhṇāmīti |<br>
tena nirviśaṅkena citāṁ vigāhya gṛhītaḥ |<br>
<a class='ref vai' id='vai167.011' href='#vai167.011'>Vai 167.011</a> vigāhatastasya jinājñayā citāṁ pratigṛhṇataścāgnigataṁ kumārakam |<br>
<a class='ref vai' id='vai167.013' href='#vai167.013'>Vai 167.013</a> jinaprabhāvānmahato hutāśanaḥ kṣaṇena jāto himapaṅkaśītalaḥ (12)|<br>
<a class='ref vai' id='vai167.015' href='#vai167.015'>Vai 167.015</a> tato jīvakaṁ kumārabhūtamidamavocat—jīvaka, māsi kṣata upahato veti? sa kathayati—rājakule ’haṁ bhadanta jāto rājakule vṛddhaḥ |<br>
<a class='ref vai' id='vai167.016' href='#vai167.016'>Vai 167.016</a> nābhijānāmi gośīrṣacandanasyāpīdṛśaṁ śaityam yadbhagavatā adhiṣṭhitāyāścitāyāḥ |<br>
<a class='ref vai' id='vai167.017' href='#vai167.017'>Vai 167.017</a> tatra bhagavān subhadraṁ gṛhapatimāmantrayate—gṛhāṇedānīṁ gṛhapate kumāramiti |<br>
<a class='ref vai' id='vai167.018' href='#vai167.018'>Vai 167.018</a> sa mithyādarśanavihataḥ |<br>
tathāpi na saṁpratipadyate |<br>
nirgranthānāmeva mukhaṁ vyavalokayati |<br>
<a class='ref vai' id='vai167.019' href='#vai167.019'>Vai 167.019</a> te kathayanti—gṛhapate, ayaṁ sattvo ’tīva mandabhāgyo yo hi nāma sarvabhakṣeṇāpyagninā na dagdhaḥ |<br>
<a class='ref vai' id='vai167.020' href='#vai167.020'>Vai 167.020</a> kiṁ bahunā? yadyevaṁ gṛhaṁ praveśayasi, nīyatām |<br>
te gṛhamutsādayad bhaviṣyasi, tvaṁ ca prāṇairviyujyasa iti |<br>
<a class='ref vai' id='vai167.021' href='#vai167.021'>Vai 167.021</a> nāsti ātmasamaṁ premeti |<br>
tenāsau na pratigṛhītaḥ |<br>
<a class='ref vai' id='vai167.022' href='#vai167.022'>Vai 167.022</a> tatra bhagavān rājānaṁ bimbisāramāmantayate—gṛhāṇa mahārāja kumāramiti |<br>
tena sasambhrameṇa hastau prasārya gṛhītaḥ |<br>
<a class='ref vai' id='vai167.023' href='#vai167.023'>Vai 167.023</a> tataḥ samantato nirīkṣya kathayati—bhagavan, kiṁ bhavatu asya dārakasya jyotiṣka iti nāmeti |<br>
<a class='ref vai' id='vai167.025' href='#vai167.025'>Vai 167.025</a> tasya jyotiṣka iti nāṁdheyaṁ vyavasthāpitam |<br>
tato bhagavatā tasya janakāyasyāśayānuśayaṁ dhātuṁ prakṛtiṁ ca jñātvā tādṛśī dharmadeśanā kṛtā, yāṁ śrutvā bahubhiḥ sattvaśatairmahān viśeṣo ’dhigataḥ |<br>
<a class='ref vai' id='vai167.027' href='#vai167.027'>Vai 167.027</a> kaiścicchrotāpattiphalaṁ sākṣātkṛtam, kaiścit sakṛdāgāmiphalam, kaiścidanāgāmiphalam, kaicit sarvakleśaprahāṇādarhattvaṁ sākṣātkṛtam, kaiściduṣmagatāni kuśalamūlānyutpāditāni, kaiścinmūrdhānaḥ, kaiścit mṛdumadhyāḥ kṣāntayaḥ, kaiścicchrāvakabodhau cittānyutpāditāni, kaiścit pratyekabodhau, kaiścidanuttarāyāṁ samyaksambodhau, kaiściccharaṇagamanāni, kaiścicchikṣāpadāni |<br>
<a class='ref vai' id='vai167.031' href='#vai167.031'>Vai 167.031</a> yadbhūyasā sā parṣadbuddhaniṁnā dharmapravaṇā saṁghaprāgbhārā vyavasthitā |<br>
<a class='ref vai' id='vai167.032' href='#vai167.032'>Vai 167.032</a> jyotiṣko dārako rājñā bimbisāreṇa aṣṭābhyo dhātrībhyo ’nupradatto <a class='ref vai' id='vai168.000' href='#vai168.000'>Vai 168.000</a>dvābhyāsaṁsadhātrībhyāṁ dvābhyāṁ kṣīradhāgtrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyām |<br>
<a class='ref vai' id='vai168.002' href='#vai168.002'>Vai 168.002</a> so ’ṣṭhābhirdhātrībhirunnīyate vardhate kṣīreṇa dadhnā navanītena sarpiṣā sarpimaṇḍena anyaiścottaptottaptairupakaraṇaviśeṣaiḥ |<br>
<a class='ref vai' id='vai168.003' href='#vai168.003'>Vai 168.003</a> āśu vardhate hradasthamiva paṅkajam |<br>
|<br>
<a class='ref vai' id='vai168.004' href='#vai168.004'>Vai 168.004</a> tasya mātulaḥ paṇyamādāya deśāntaraṁ gataḥ |<br>
tena śrutam yathā mama bhaginī sattvavatī saṁvṛttā |<br>
<a class='ref vai' id='vai168.005' href='#vai168.005'>Vai 168.005</a> sā bhagavatā vyākṛtā—putraṁ janayiṣyati, kulamuddyoyiṣyati, divyāmānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyatīti |<br>
<a class='ref vai' id='vai168.006' href='#vai168.006'>Vai 168.006</a> sa paṇyaṁ visarjayitvā pratipaṇyamādāya rājagṛhamāgataḥ |<br>
<a class='ref vai' id='vai168.007' href='#vai168.007'>Vai 168.007</a> tena śrutam yathā sā asmākaṁ bhaginī kālagateti |<br>
<a class='ref vai' id='vai168.008' href='#vai168.008'>Vai 168.008</a> śrutvā ca punaḥ saṁlakṣayati—bhagavatā asau vyākṛtā putraṁ janayiṣyati, kulamuddyotayiṣyati, divyāṁ mānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyatīti |<br>
<a class='ref vai' id='vai168.010' href='#vai168.010'>Vai 168.010</a> mā haiva tabhagavato bhāṣitaṁ vitathaṁ syāt |<br>
tena tiraḥprātiveśyāḥ pṛṣṭāh—śrutaṁ mayā asmākaṁ bhaginī sattvavatī saṁvṛttā |<br>
<a class='ref vai' id='vai168.011' href='#vai168.011'>Vai 168.011</a> sā bhagavatā vyākṛtā putraṁ janayiṣyati, kulamuddyotayiṣyati, divyamānuṣīṁ śriyaṁ pratyanubhaviṣyati, mama śāsane pravrajya sarvakleśaprahāṇādarhattvaṁ sākṣātkariṣyatīti |<br>
<a class='ref vai' id='vai168.013' href='#vai168.013'>Vai 168.013</a> śrutvā vayaṁ parituṣṭāḥ |<br>
sā ca śrūyate mṛtā kālagateti |<br>
<a class='ref vai' id='vai168.014' href='#vai168.014'>Vai 168.014</a> mā haiva bhagavato bhāṣitaṁ vitathaṁ syāditi |<br>
te gāthāṁ bhāṣante—<a class='ref vai' id='vai168.015' href='#vai168.015'>Vai 168.015</a> sacandratāraṁ prapatedihāmbaraṁ mahī saśailā savanā nabho vrajet |<br>
<a class='ref vai' id='vai168.017' href='#vai168.017'>Vai 168.017</a> mahodadhīnāmudakaṁ kṣayaṁ vrajenmaharṣayaḥ syūr na mṛṣābhidhāyinaḥ (13)|<br>
<a class='ref vai' id='vai168.019' href='#vai168.019'>Vai 168.019</a> na bhagavato bhāṣitaṁ vitatham |<br>
kathaṁ bhagavato bhāṣitaṁ vitathaṁ bhaviṣyati? kiṁ tu tena svāmināpi asau tathā tathā upakrāntā, yathā kālagatā |<br>
<a class='ref vai' id='vai168.020' href='#vai168.020'>Vai 168.020</a> sa dārako maharddhiko mahānubhāvaḥ |<br>
<a class='ref vai' id='vai168.021' href='#vai168.021'>Vai 168.021</a> agninā na dagdhaḥ |<br>
adyāpi rājakule saṁvardhata iti |<br>
sa subhadrasya gṛhapateḥ sakāśaṁ gatvā kathayati—na yuktaṁ gṛhapate tvayā kṛtam |<br>
<a class='ref vai' id='vai168.022' href='#vai168.022'>Vai 168.022</a> kiṁ kṛtam? asmākaṁ sattvavatī bhaginī tvayā nirgranthavigrāhitena tathā tathā upakrāntā, yathā kālagatā |<br>
<a class='ref vai' id='vai168.023' href='#vai168.023'>Vai 168.023</a> sa dārako maharddhiko mahānubhāvaḥ |<br>
agnināpi na dagdhaḥ |<br>
<a class='ref vai' id='vai168.024' href='#vai168.024'>Vai 168.024</a> adyāpi rājakule saṁvardhate |<br>
tadgatametat |<br>
yadi tāvatkumārabhānayasi, ityevaṁ kuśalam |<br>
<a class='ref vai' id='vai168.025' href='#vai168.025'>Vai 168.025</a> no cedvayaṁ tvāṁ jñātimadhyādutkṣipāmaḥ |<br>
salokānām <span class='supplied'>sālohitānām?</span> saṁkāraṁ pātayāmaḥ, rathyāvīthīcatvaraśṛṅgāṭakeṣu cāvaraṇaṁ niścārayāmah—asmākaṁ bhaginī subhadreṇa gṛhapatinā praghātitā |<br>
<a class='ref vai' id='vai168.027' href='#vai168.027'>Vai 168.027</a> strīghātako ’yam |<br>
na kenacidābhāṣitavyamiti |<br>
rājakule ca te ’narthaṁ kārayāma iti |<br>
<a class='ref vai' id='vai168.028' href='#vai168.028'>Vai 168.028</a> sa śrutvā vyathitaḥ |<br>
yathaiṣa paribhāṣate, nūnamevaṁ karomīti viditvā rājñaḥ pādayor nipatya kathayati— deva, mama jñātaya evaṁ paribhāṣante—yadi tāvat kumāramānayasītyevaṁ kuśalam, no cedānayasi, vayaṁ tvāṁ jñātimadhyādutkṣipāmaḥ, saṁkāraṁ pātayāmaḥ, rathyāvīthīcatvaraśṛṅgāṭakeṣu cāvaraṇaṁ niścārayāmah—asmākaṁ bhaginī subhadreṇa gṛhapatinā praghātitā |<br>
<a class='ref vai' id='vai168.032' href='#vai168.032'>Vai 168.032</a> strīghātako ’yam |<br>
na kenacidābhāṣitavyamiti |<br>
rājakule ca te ’narthaṁ kārayāma iti |<br>
tadarhasi jyotiṣkaṁ kumāraṁ dātumiti |<br>
<a class='ref vai' id='vai169.001' href='#vai169.001'>Vai 169.001</a> rājā kathayati—gṛhapate, na mayā tvatsakāśāt jyotiṣkaḥ kumāro gṛhītaḥ, kiṁ tu bhagavatā mama nyastaḥ |<br>
<a class='ref vai' id='vai169.002' href='#vai169.002'>Vai 169.002</a> yadi tvaṁ kumāreṇārthī, bhagavatsakāśaṁ gaccheti |<br>
sa bhagavatsakāśaṁ gataḥ |<br>
<a class='ref vai' id='vai169.003' href='#vai169.003'>Vai 169.003</a> pādayor nipatya kathayati—bhagavan, mama jñātaya evaṁ paribhāṣante—yadi tāvat kumāramānayasītyevaṁ kuśalam |<br>
<a class='ref vai' id='vai169.004' href='#vai169.004'>Vai 169.004</a> no cedānayasi, vayaṁ tvāṁ jñātimadhyādutkṣipāmaḥ, saṁkāraṁ pātayāmaḥ, rathyāvīthīcatvaraśṛṅgāṭakeṣu cāvaraṇaṁ niścārayāmaḥ |<br>
<a class='ref vai' id='vai169.005' href='#vai169.005'>Vai 169.005</a> asmākaṁ bhaginī subhadreṇa gṛhapatinā praghātitā |<br>
<a class='ref vai' id='vai169.006' href='#vai169.006'>Vai 169.006</a> strīghātako ’yam |<br>
na kenacidābhāṣitavya iti |<br>
rājakule cānarthaṁ kārayāma iti |<br>
<a class='ref vai' id='vai169.007' href='#vai169.007'>Vai 169.007</a> tadarhasi jyotiṣkaṁ kumāraṁ dāpayitumiti |<br>
bhagavān saṁlakṣayati—yadi subhadro jyotiṣkaṁ kumāraṁ na labhate, sthānametadvidyate yaduṣṇaṁ rudhiraṁ chardayitvā kālaṁ kariṣyati |<br>
<a class='ref vai' id='vai169.008' href='#vai169.008'>Vai 169.008</a> iti viditvā āyuṣmantamānandamāmantrayate—gaccha ānanda, rājānaṁ bimbisāraṁ madvacanenārogyaya, evaṁ ca vada—anuprayaccha mahārāja subhadrasya gṛhapaterjyotiṣkaṁ kumāram |<br>
<a class='ref vai' id='vai169.010' href='#vai169.010'>Vai 169.010</a> yadi subhadro gṛhapatirjyotiṣkaṁ kumāraṁ na labhate, sthānametadvidyate yaduṣṇaṁ śoṇitaṁ chardayitvā kālaṁ kariṣyatīti |<br>
<a class='ref vai' id='vai169.012' href='#vai169.012'>Vai 169.012</a> evaṁ bhadantetyāyuṣmānānando bhagavataḥ pratiśrutya yena rājā bimbisārastenopasaṁskrāntaḥ |<br>
<a class='ref vai' id='vai169.013' href='#vai169.013'>Vai 169.013</a> upasaṁkramya rājānaṁ bimbisārametadavocat—bhagavāṁste mahārāja ārogyayati, kathayati ca—anuprayaccha mahārāja subhadrasya gṛhapaterjyotiṣkaṁ kumāram |<br>
<a class='ref vai' id='vai169.014' href='#vai169.014'>Vai 169.014</a> yadi subhadro gṛhapatirjyotiṣkaṁ kumāraṁ na labhate, sthānametadvidyate yat subhadro gṛhapatiruṣṇaṁ śoṇitaṁ chardayitvā kālaṁ kariṣye |<br>
<a class='ref vai' id='vai169.016' href='#vai169.016'>Vai 169.016</a> rājā kathayati—vande bhadantānanda buddhaṁ bhagavantam |<br>
yathā bhagavānājñāpayati tathā kariṣye |<br>
<a class='ref vai' id='vai169.017' href='#vai169.017'>Vai 169.017</a> ārogyamityuktā āyuṣmānānandaḥ prakrāntaḥ |<br>
rājā bimbisāraḥ kathayati—gṛhapate, mayā ayaṁ kumāraḥ saṁvardhitaḥ |<br>
<a class='ref vai' id='vai169.018' href='#vai169.018'>Vai 169.018</a> priyaśca me manāpaśca |<br>
samayato ’haṁ muñcāmi, yadi māṁ divase divase triṣkālaṁ darśanāyopasaṁkrāmatīti |<br>
<a class='ref vai' id='vai169.019' href='#vai169.019'>Vai 169.019</a> sa kathayati—deva upasaṁkramiṣyati |<br>
<a class='ref vai' id='vai169.020' href='#vai169.020'>Vai 169.020</a> ko ’nya upasaṁkramitavya iti? sa rājñā sarvālaṁkāravibhūṣitaṁ kṛtvā hastiskandha āropya visarjitaḥ |<br>
|<br>
<a class='ref vai' id='vai169.022' href='#vai169.022'>Vai 169.022</a> ācaritametallokasya—na tāvat putrasya nāma prajñāyate yāvat pitā jīvati |<br>
yāvadapareṇa samayena subhadro gṛhapatiḥ kālagataḥ |<br>
<a class='ref vai' id='vai169.023' href='#vai169.023'>Vai 169.023</a> jyotiṣkaḥ kumāraḥ svagṛhe pratiṣṭhitaḥ |<br>
sa buddhe ’bhiprasanno dharme saṁghe ’bhiprasannaḥ |<br>
<a class='ref vai' id='vai169.024' href='#vai169.024'>Vai 169.024</a> buddhaṁ śaraṇaṁ gato dharmaṁ saṁghaṁ śaraṇaṁ gataḥ |<br>
tena yasmin pradeśe tena subhadreṇa patnī āghātitā, tasmin pradeśe vihāraṁ kārayitvā sarvāpakaraṇasampūrṇaścāturdiśāryabhikṣusaṁghāya niryātitaḥ |<br>
<a class='ref vai' id='vai169.026' href='#vai169.026'>Vai 169.026</a> tathā sthavirairapi sūtrānta upanibaddham—bhagavān rājagṛhe viharati mṛditakukṣike dāva iti |<br>
|<br>
<a class='ref vai' id='vai169.028' href='#vai169.028'>Vai 169.028</a> subhadrasya gṛhapateḥ pauruṣeyā ye paṇyamādāya deśāntaraṁ gatāḥ, taiḥ śrutam—subhadro gṛhapatiḥ kālagataḥ |<br>
<a class='ref vai' id='vai169.029' href='#vai169.029'>Vai 169.029</a> jyotiṣkaḥ kumāraḥ svagṛhe pratiṣṭhitaḥ |<br>
sa buddhe ’bhiprasanno dharme saṁghe ’bhiprasanno buddhaṁ śaraṇaṁ gato dharmaṁ saṁghaṁ śaraṇaṁ gata iti |<br>
<a class='ref vai' id='vai169.030' href='#vai169.030'>Vai 169.030</a> teṣāṁ ca gośīrṣacananamayaṁ pātraṁ saṁpannam |<br>
<a class='ref vai' id='vai169.031' href='#vai169.031'>Vai 169.031</a> taistadratnānāṁ pūrayitvā jyotiṣkasya gṛhapateḥ prābhṛtamanupreṣitam |<br>
tena taddīrghe stambhe āropya sthāpitam |<br>
<a class='ref vai' id='vai169.032' href='#vai169.032'>Vai 169.032</a> ghaṇḍāvaghoṣaṇaṁ kāritam—nedaṁ kenacit viṣṭayā vā <a class='ref vai' id='vai170.000' href='#vai170.000'>Vai 170.000</a>śītayā vā karkaṭakena vā gṛhītavyam |<br>
<a class='ref vai' id='vai170.001' href='#vai170.001'>Vai 170.001</a> ya etacchramaṇo vā brāhmaṇo vā maharddhiko vā mahānubhāvah ṛddhyā gṛhṇāti, tasyedam yathāsukhamiti |<br>
<a class='ref vai' id='vai170.002' href='#vai170.002'>Vai 170.002</a> tīrthyāḥ kalyamevotthāya tīrthyasparśanaṁ gacchanti |<br>
<a class='ref vai' id='vai170.003' href='#vai170.003'>Vai 170.003</a> taistad dṛṣṭam |<br>
dṛṣṭvā ca punarjyotiṣkasya gṛhapateḥ kathayanti—gṛhapate, kimetaditi? tena teṣāṁ vistareṇārocitam |<br>
<a class='ref vai' id='vai170.004' href='#vai170.004'>Vai 170.004</a> te kathayanti—gṛhapate, tvaṁ śramaṇaśākyaputreṣvabhiprasannaḥ |<br>
<a class='ref vai' id='vai170.005' href='#vai170.005'>Vai 170.005</a> te evaṁ grahīṣyantītyuktvā prakrāntāḥ |<br>
yāvat sthavirasthavirā bhikṣavo rājagṛhaṁ piṇḍāya praviṣṭāḥ |<br>
<a class='ref vai' id='vai170.006' href='#vai170.006'>Vai 170.006</a> tairdṛṣṭvā tairapi jyotiṣko gṛhapatiḥ pṛṣṭah—kimetaditi? tena tathaiva vistareṇa samākhyātam |<br>
<a class='ref vai' id='vai170.007' href='#vai170.007'>Vai 170.007</a> te kathayanti—gṛhapate, kiṁ pātramātrasyārthāyātmānaṁ saṁprakāśayāmah? uktaṁ bhagavatā—pracchannakalyāṇairvo bhikṣavo vihartavyaṁ dhūtapāpairityuktvā prakrāntāḥ |<br>
<a class='ref vai' id='vai170.008' href='#vai170.008'>Vai 170.008</a> yāvadāyuṣmān daśabalaḥ kāśyapastamanuprāptaḥ |<br>
<a class='ref vai' id='vai170.009' href='#vai170.009'>Vai 170.009</a> sa pṛcchati—gṛhapate, kimetaditi? tena yathāvṛttamārocitam |<br>
<a class='ref vai' id='vai170.010' href='#vai170.010'>Vai 170.010</a> āyuṣmān daśabalakāśyapaḥ saṁlakṣayati—yena mayā anādikālopacitaṁ kleśagaṇaṁ vāntaṁ tyaktaṁ charditaṁ pratinisṛṣṭam, taṁ māṁ gṛhapatistīrthikasādhāraṇayā ṛddhyā āhvayati |<br>
<a class='ref vai' id='vai170.012' href='#vai170.012'>Vai 170.012</a> tadasya manorathaṁ pūrayāmīti |<br>
tena gajabhujasadṛśaṁ bāhumabhiprasārya tatpātraṁ gṛhītam |<br>
sa tadgṛhītvā vihāraṁ gato bhikṣubhirucyate—sthavira, kutastava gośīrṣacandanamayaṁ pātramiti? tena yathāvṛttamārocitam |<br>
<a class='ref vai' id='vai170.014' href='#vai170.014'>Vai 170.014</a> bhikṣavaḥ kathayanti—sthavira, kalpate tava pātramātrasyārthāya ṛddhiṁ vidarśayitumiti? kathayati—āyuṣmantaḥ, kalpatu vā mā vā |<br>
<a class='ref vai' id='vai170.015' href='#vai170.015'>Vai 170.015</a> kṛtamidānīm |<br>
kiṁ kriyatāmiti? etat prakaraṇaṁ bhikṣavo bhagavata ārocayanti |<br>
<a class='ref vai' id='vai170.016' href='#vai170.016'>Vai 170.016</a> bhagavānāha—na bhikṣuṇā āgārikasya purastāt ṛddhirvidarśayitavyā |<br>
<a class='ref vai' id='vai170.017' href='#vai170.017'>Vai 170.017</a> darśayati, sātisāro bhavati |<br>
api tu catvāri pātrāṇi suvarṇamayaṁ rūpyamayaṁ varḍūryamayaṁ sphaṭikamayam |<br>
<a class='ref vai' id='vai170.018' href='#vai170.018'>Vai 170.018</a> aparāṇyapi catvāri pātrāṇi rītimayaṁ tāmramayaṁ kaṁsamayamabhramayaṁ ca |<br>
<a class='ref vai' id='vai170.019' href='#vai170.019'>Vai 170.019</a> tatra yāni pūrvakāṇi catvāri pātrāṇi, etānyanupasthāpitāni nopasthāpayitavyāni, upasthāpitāni visarjayitavyāni |<br>
<a class='ref vai' id='vai170.020' href='#vai170.020'>Vai 170.020</a> yāni paścimāni catvāri pātrāṇi, etānyanupasthāpitāni nopasthāpayitavyāni, uapsthāpitāni tu bhaiṣajyaśaravaparibhogena paribhoktavyāni |<br>
<a class='ref vai' id='vai170.022' href='#vai170.022'>Vai 170.022</a> api tvadhīṣṭāni te dve pātre āyasaṁ mṛṇmayam |<br>
yāvadapareṇa samayena jyotiṣkasya gṛhapaterdivyamānuṣī śrīḥ prādurbhūtā |<br>
<a class='ref vai' id='vai170.023' href='#vai170.023'>Vai 170.023</a> antarā ca rājagṛhamantarā ca campāmatrāntare śulkaśālā |<br>
<a class='ref vai' id='vai170.024' href='#vai170.024'>Vai 170.024</a> tasyāṁ śulkaśālikaḥ kālagataḥ |<br>
sa vyālayakṣeṣūpapannaḥ |<br>
tena putrāṇāṁ svapnadarśanaṁ dattam—yaḥ kaścit paṇyamaśulkayitvā gamiṣyati, sā ghaṇṭā tāvadviraviṣyati yāvadasau nivartya śulkaṁ dāpayitavyamiti (yiṣyatīti?) |<br>
<a class='ref vai' id='vai170.027' href='#vai170.027'>Vai 170.027</a> taistaṁ svapnaṁ saṁbandhibāndhavānāṁ nivedya divasatithimuhūrtena tasmin pradeśe yakṣasthānaṁ kāritam |<br>
<a class='ref vai' id='vai170.028' href='#vai170.028'>Vai 170.028</a> tatra ca ghaṇṭā baddhvā lambitā |<br>
|<br>
<a class='ref vai' id='vai170.030' href='#vai170.030'>Vai 170.030</a> campāyāmanyatamo brāhmaṇaḥ |<br>
tena sadṛśāt kulāt kalatramānītam |<br>
sā brāhmaṇī saṁlakṣayati—ayaṁ brāhmaṇo yaistairupāyairdhanopārjanaṁ karoti |<br>
<a class='ref vai' id='vai170.031' href='#vai170.031'>Vai 170.031</a> ahaṁ bhakṣayāmi |<br>
na mama pratirūpam yadahamakarmikā tiṣṭheyamiti |<br>
<a class='ref vai' id='vai170.032' href='#vai170.032'>Vai 170.032</a> tayā vīthīṁ gatvā karpāsaḥ krītaḥ |<br>
taṁ parikarmayitvā ślakṣṇam <a class='ref vai' id='vai171.000' href='#vai171.000'>Vai 171.000</a>sūtraṁ kartitam |<br>
<a class='ref vai' id='vai171.001' href='#vai171.001'>Vai 171.001</a> śobhanena kuvindena kārṣāpaṇasahasramūlyā yamalī vāyitā |<br>
tayā brāhmaṇa uktah—brāhmaṇa, asyā yamalyāḥ kārṣāpaṇasahasraṁ mūlyam |<br>
<a class='ref vai' id='vai171.002' href='#vai171.002'>Vai 171.002</a> gṛhītvā vīthīṁ gaccha |<br>
yadi kaścit yācati, kārṣāpaṇasahasreṇa dātavyā, no cedapattanaṁ ghoṣayitvā anyatra gantavyamiti |<br>
<a class='ref vai' id='vai171.003' href='#vai171.003'>Vai 171.003</a> sa tāṁ gṛhītvā vīthīṁ gataḥ |<br>
<a class='ref vai' id='vai171.004' href='#vai171.004'>Vai 171.004</a> na kaścit kārṣāpaṇasahasreṇa gṛhaṇāti |<br>
so ’pattanaṁ ghoṣayitvā tām yamalīṁ chatradaṇḍe prakṣipya sārthena sārdhaṁ rājagṛhaṁ saṁprasthito yāvadanupūrveṇa śulkaśālāmanuprāptaḥ |<br>
<a class='ref vai' id='vai171.006' href='#vai171.006'>Vai 171.006</a> śulkāśālikena sārthaḥ śulkitaḥ |<br>
sa śulkaṁ dattvā saṁprasthitaḥ |<br>
ghaṇṭā raṭitumārabdhā |<br>
<a class='ref vai' id='vai171.007' href='#vai171.007'>Vai 171.007</a> śailkikāḥ kathayanti—bhavantaḥ, yatheyaṁ ghaṇṭā raṇati, nūnaṁ sārtho na nipuṇaṁ śulkitaḥ |<br>
<a class='ref vai' id='vai171.008' href='#vai171.008'>Vai 171.008</a> bhūyaḥ śulkayāma iti |<br>
tairasau sārthaḥ punaḥ pratinivartya śulkitaḥ |<br>
nāsti kiṁcidaśulkitam |<br>
<a class='ref vai' id='vai171.009' href='#vai171.009'>Vai 171.009</a> ghaṇṭā raṭatyeva |<br>
tairasau sārtho bhūyaḥ pratinivartya pratyavekṣitaḥ |<br>
nāstyevakiṁcit |<br>
<a class='ref vai' id='vai171.010' href='#vai171.010'>Vai 171.010</a> sārthikā avadhyātumārabdhāh—kim yūyamasamān bhūṣitukāmā yena bhūyo bhūyaḥ pratinivartayadhvamiti? tairasau dvidhā kṛtvā muktaḥ |<br>
<a class='ref vai' id='vai171.011' href='#vai171.011'>Vai 171.011</a> yeṣāṁ madhye sa brāhmaṇo nāsti, te ’tikrāntāḥ |<br>
<a class='ref vai' id='vai171.012' href='#vai171.012'>Vai 171.012</a> anyeṣāṁ gacchatāṁ sā ghaṇṭā tathaiva raṭitumārabdhā |<br>
taiste punaḥ pratyavekṣitāḥ |<br>
<a class='ref vai' id='vai171.013' href='#vai171.013'>Vai 171.013</a> evaṁ tāvat dvidhākṛtāḥ, yāvat sa caiko brāhmaṇo ’vasthita iti |<br>
sa tairgṛhītaḥ |<br>
<a class='ref vai' id='vai171.014' href='#vai171.014'>Vai 171.014</a> sa kathayati—pratyavekṣata yadi mama kiṁcidastīti |<br>
taiḥ sarvataḥ pratyavekṣya muktaḥ |<br>
sā ghaṇṭā raṭatyeva |<br>
<a class='ref vai' id='vai171.015' href='#vai171.015'>Vai 171.015</a> tairasau brāhmaṇaḥ pratinivartyoktah—bho brāhmaṇa kathaya, naiva śulkaṁ dāpayāmaḥ |<br>
<a class='ref vai' id='vai171.016' href='#vai171.016'>Vai 171.016</a> kiṁ tu devasyaiva sānnidhyaṁ jñātaṁ bhavatīti |<br>
kathayati—satyaṁ na dāpayatha? na dāpayāmaḥ |<br>
<a class='ref vai' id='vai171.017' href='#vai171.017'>Vai 171.017</a> tena cchatradaṇḍādapanīya sā yamalī darśitā |<br>
te paraṁ vismayamāpannāh—bhavantaḥ, īdṛśamapi devasya sānnidhyamiti |<br>
<a class='ref vai' id='vai171.018' href='#vai171.018'>Vai 171.018</a> taistat ekaṁ vastramuddhāṭya devaḥ prāvṛtaḥ |<br>
brāhmaṇaḥ kathayati—yūyaṁ kathayatha śulkaṁ na dāpayāma iti |<br>
<a class='ref vai' id='vai171.019' href='#vai171.019'>Vai 171.019</a> idānīṁ sarvasvamapaharatha iti |<br>
te kathayanti—brāhmaṇa, nāsmābhirgṛhītam |<br>
<a class='ref vai' id='vai171.020' href='#vai171.020'>Vai 171.020</a> api devasyaitat sānnidhyamiti kṛtvā asmābhiḥ prāvṛtaḥ |<br>
gṛhītvā gaccheti |<br>
<a class='ref vai' id='vai171.021' href='#vai171.021'>Vai 171.021</a> sa taṁ punargṛhītvā punaśchatranāḍikāyāṁ prakṣipya prakrāntaḥ |<br>
anupūrveṇa rājagṛhamanuprāptaḥ |<br>
<a class='ref vai' id='vai171.022' href='#vai171.022'>Vai 171.022</a> sa vīthyāṁ prasāryāvasthitaḥ |<br>
tatrāpi tāṁ na kaścit kārṣāpaṇasahasreṇa yācate |<br>
<a class='ref vai' id='vai171.023' href='#vai171.023'>Vai 171.023</a> sa rājagṛhamapyapattanaṁ ghoṣayitumārabdhaḥ |<br>
jyotiṣkaśca kumāro rājakulānniṣkramya hastiskandhābhirūḍho vīthīmadhyena svagṛhaṁ gacchati |<br>
<a class='ref vai' id='vai171.024' href='#vai171.024'>Vai 171.024</a> tena śrutam |<br>
sa taiḥ śabditaḥ |<br>
<a class='ref vai' id='vai171.025' href='#vai171.025'>Vai 171.025</a> jyotiṣkeṇoktah—bho brāhmaṇa, kimarthaṁ tvam apattanaṁ ghoṣayasi? gṛhapate, asyā yamalyāḥ kārṣāpaṇasahasraṁ mūlyam |<br>
<a class='ref vai' id='vai171.026' href='#vai171.026'>Vai 171.026</a> na ca kaścidyācata iti |<br>
<a class='ref vai' id='vai171.027' href='#vai171.027'>Vai 171.027</a> sa kathayati—ānaya, paśyāmaḥ |<br>
tenopadarśitā |<br>
jyotiṣkaḥ kathayati—astyetadeva |<br>
<a class='ref vai' id='vai171.028' href='#vai171.028'>Vai 171.028</a> kiṁ tu atraikaṁ vastraṁ paribhuktakam |<br>
ekamaparibhuktakam |<br>
yadaparibhuktam, asya pañcakārṣāpaṇaśatāni mūlyam |<br>
<a class='ref vai' id='vai171.029' href='#vai171.029'>Vai 171.029</a> yattu paribhuktakam, asyārdhatṛtīyāni |<br>
brāhmaṇaḥ kathayati—kimetadevaṁ bhaviṣyati? jyotiṣkaḥ kathayati—brāhmaṇa, tava pratyakṣīkaromi |<br>
<a class='ref vai' id='vai171.030' href='#vai171.030'>Vai 171.030</a> paśyeti |<br>
tenāsau aparibhukta uparivihāyasā kṣiptaḥ |<br>
<a class='ref vai' id='vai171.031' href='#vai171.031'>Vai 171.031</a> vitānaṁ kṛtvā avasthitaḥ |<br>
paribhuktaḥ kṣiptaḥ |<br>
kṣiptamātraka eva patitaḥ |<br>
<a class='ref vai' id='vai171.032' href='#vai171.032'>Vai 171.032</a> brāhmaṇo dṛṣṭvā paraṁ vismayamāpannaḥ |<br>
kathayati—gṛhapate, maharddhikastvam <a class='ref vai' id='vai172.000' href='#vai172.000'>Vai 172.000</a>mahānubhāva iti |<br>
<a class='ref vai' id='vai172.001' href='#vai172.001'>Vai 172.001</a> jyotiṣkaḥ kathayati—brāhmaṇa, punaḥ paśyainam yo ’sau aparibhuktaka iti, sa kaṇṭakavāṭasyopariṣṭāt kṣipto ’sajjamāno gataḥ |<br>
<a class='ref vai' id='vai172.002' href='#vai172.002'>Vai 172.002</a> so ’nyaḥ kṣiptaḥ kaṇṭake lagnaḥ |<br>
sa brāhmaṇo bhūyasyā mātrayā abhiprasannaḥ kathayati—gṛhapate, maharddhikastvaṁ ṁhānubhāvaḥ |<br>
<a class='ref vai' id='vai172.003' href='#vai172.003'>Vai 172.003</a> yat tavābhipretaṁ tatprayaccheti |<br>
<a class='ref vai' id='vai172.004' href='#vai172.004'>Vai 172.004</a> sa kathayati—brāhmaṇa, atithistvam |<br>
tavaiva pūjā kṛtā bhavati |<br>
sahasrameva paryacchāmīti |<br>
<a class='ref vai' id='vai172.005' href='#vai172.005'>Vai 172.005</a> tena tasya kārṣāpaṇasahasraṁ dattam |<br>
brāhmaṇastamādāya prakrāntaḥ |<br>
jyotiṣkeṇa tato yaḥ paribhuktakaḥ sa dārakāya dattaḥ, aparibhuktakastu snānaśāṭakaḥ kṛtaḥ |<br>
<a class='ref vai' id='vai172.006' href='#vai172.006'>Vai 172.006</a> yāvadapareṇa samayena rājā bimbisāra upariprāsādatalagato ’mātyagaṇaparivṛtastiṣṭhati |<br>
<a class='ref vai' id='vai172.007' href='#vai172.007'>Vai 172.007</a> jyotiṣkasya sa snānaśāṭaka upari gṛhasyābhyavakāśe śoṣito vāyunā hriyamāṇo rājño bimbisārasyopari patitaḥ |<br>
<a class='ref vai' id='vai172.009' href='#vai172.009'>Vai 172.009</a> rājā kathayati—bhavantaḥ, rājārhamidaṁ vastram |<br>
kuta etaditi? |<br>
te kathayanti—deva, śrūyate rājño māndhātuḥ saptāhaṁ hiraṇyavarṣaṁ patitam |<br>
<a class='ref vai' id='vai172.010' href='#vai172.010'>Vai 172.010</a> devasyāpi vastravarṣaḥ patitumārabdham |<br>
<a class='ref vai' id='vai172.011' href='#vai172.011'>Vai 172.011</a> nacirāddhiraṇyavarṣaḥ patiṣyatīti |<br>
rājā kathayati—bhavantaḥ, jyotiṣko gṛhapatirbhagavatā vyākṛto divyamānuṣīṁ śriyaṁ pratyanubhaviṣyatīti |<br>
<a class='ref vai' id='vai172.012' href='#vai172.012'>Vai 172.012</a> idaṁ ca divyaṁ vastramākāśāt patitam |<br>
<a class='ref vai' id='vai172.013' href='#vai172.013'>Vai 172.013</a> sthāpayata |<br>
tasyaivāgatasya dāsyāmīti |<br>
te caivamālāpaṁ kurvanti, jyotiṣkaścāgataḥ |<br>
<a class='ref vai' id='vai172.014' href='#vai172.014'>Vai 172.014</a> rājā kathayati—kumāra, tvaṁ bhagavatā vyākṛto divyamānuṣīṁ śriyaṁ pratyanubhaviṣyatīti |<br>
mama cedaṁ divyaṁ vastramākāśāt patitam |<br>
<a class='ref vai' id='vai172.015' href='#vai172.015'>Vai 172.015</a> gṛhāṇeti |<br>
tena hastaḥ prasāritaḥ |<br>
deva ānaya, paśyāmīti |<br>
<a class='ref vai' id='vai172.016' href='#vai172.016'>Vai 172.016</a> sa nirīkṣitumārabdho yāvat paśyatyātmīyaṁ snānaśāṭakam |<br>
sa vismṛtya kathayati—deva, madīyo ’yaṁ snānaśāṭako vāyunopakṣipta ihāgata iti |<br>
<a class='ref vai' id='vai172.017' href='#vai172.017'>Vai 172.017</a> kumāra, tava divyamānuṣyakī śrīḥ prādurbhūtā? deva, prādurbhūtā |<br>
<a class='ref vai' id='vai172.018' href='#vai172.018'>Vai 172.018</a> kumāra, yadyevam, kimarthaṁ na nimantrayasi? deva, nimantrito bhava |<br>
<a class='ref vai' id='vai172.019' href='#vai172.019'>Vai 172.019</a> gaccha, bhaktaṁ sajjīkuru |<br>
deva, yasya divyamānuṣī śrīḥ prādurbhūtā, kiṁ tena sajjīkartavyam? nanu sajjīkṛtameva, gaccheti |<br>
<a class='ref vai' id='vai172.020' href='#vai172.020'>Vai 172.020</a> sa jyotiṣkasya gṛhaṁ gataḥ |<br>
rājā bāhyaṁ parijanaṁ dṛṣṭvā indriyāṇyutkṣipati |<br>
<a class='ref vai' id='vai172.021' href='#vai172.021'>Vai 172.021</a> deva, kimarthamindriyāṇyutkṣipasi |<br>
sa kathayati—kumāra, vadhūjano ’yamiti kṛtvā |<br>
<a class='ref vai' id='vai172.022' href='#vai172.022'>Vai 172.022</a> deva nāyaṁ vadhūjanaḥ, bāhyo ’yaṁ parijanaḥ |<br>
sa paraṁ vismayamāpannaḥ |<br>
punarmadhyaṁ janaṁ dṛṣṭvā indriyāṇyutkṣiptumārabdhaḥ |<br>
<a class='ref vai' id='vai172.023' href='#vai172.023'>Vai 172.023</a> tathaiva pṛcchati |<br>
rājā api tathaiva kathayati |<br>
jyotiṣkaḥ kathayati—deva, ayamapi na vadhūjanaḥ, kiṁ tu madhyo ’yaṁ janaḥ |<br>
<a class='ref vai' id='vai172.024' href='#vai172.024'>Vai 172.024</a> sa bhūyasyā mātrayā paraṁ vismayamāpannaḥ |<br>
tasya madhyamāyāṁ dvāraśālāyāṁ maṇibhūmiruparacitā |<br>
<a class='ref vai' id='vai172.025' href='#vai172.025'>Vai 172.025</a> tasyāṁ matsyā udakapūrṇāyāmiva yantrayogoparibhramanto dṛśyante |<br>
<a class='ref vai' id='vai172.026' href='#vai172.026'>Vai 172.026</a> rājā praveṣṭukāmo vāpīti kṛtvopānahau moktumārabdhaḥ |<br>
jyotiṣkaḥ kathayati—deva kasyārthe upānahau apanayasīti? sa kathayati—kumāra, pānīyamuttarttavyamiti |<br>
<a class='ref vai' id='vai172.027' href='#vai172.027'>Vai 172.027</a> jyotiṣkaḥ kathayati—deva nedaṁ pānīyam, maṇibhūmireṣā |<br>
<a class='ref vai' id='vai172.028' href='#vai172.028'>Vai 172.028</a> sa kathayati—kumāra, ime matsyā upari bhramantaḥ paśyanti |<br>
<a class='ref vai' id='vai172.029' href='#vai172.029'>Vai 172.029</a> deva yantrayogenaite paribhramanti |<br>
sa na śraddhatte |<br>
tenāṅgulimudrā kṣiptā |<br>
sā raṇaraṇāśabdena bhūmau patitā |<br>
<a class='ref vai' id='vai172.030' href='#vai172.030'>Vai 172.030</a> tato vismayamāpannaḥ praviśya siṁhāsane niṣaṇṇaḥ |<br>
vadhūjanaḥ pādābhivandana upasaṁkrāntaḥ |<br>
<a class='ref vai' id='vai172.031' href='#vai172.031'>Vai 172.031</a> tāsāmaśrupāto jātaḥ |<br>
rājā kathayati—kumāra, kasmādayaṁ vadhūjano roditi? deva nāyaṁ roditi, kiṁ tu devasya kāṣṭhadhūmena vastrāṇi dhūpitāni, tena <a class='ref vai' id='vai173.000' href='#vai173.000'>Vai 173.000</a>āsāmaśrupato jāta iti |<br>
<a class='ref vai' id='vai173.001' href='#vai173.001'>Vai 173.001</a> rājā tatra divyamānuṣyā śriyā upacaryamāṇaḥ pramatto na niṣkrāṁti |<br>
<a class='ref vai' id='vai173.002' href='#vai173.002'>Vai 173.002</a> rājakṛtyāni rājakariṇīyāni parihātumārabdhāni |<br>
amātyairajātaśatruḥ kumāro ’bhibhūtah—kumāra, devo jyotiṣkasya gṛhaṁ praviśya pramattaḥ |<br>
<a class='ref vai' id='vai173.003' href='#vai173.003'>Vai 173.003</a> gaccha, nivedayeti |<br>
tena gatvā uktah—deva, kimatra praviśyāvasthitah? amātyāḥ kathayanti—rājakṛtyāni rājakaraṇīyāni parihīyanta iti |<br>
<a class='ref vai' id='vai173.005' href='#vai173.005'>Vai 173.005</a> sa kathayati—kumāra, na śaknoṣi tvamekaṁ divasaṁ rājyaṁ kārayitum? kiṁ devo jānīte—mamaiko divasaḥ praviṣṭasaya? adya devasya saptamo divaso vartate |<br>
<a class='ref vai' id='vai173.006' href='#vai173.006'>Vai 173.006</a> rājā jyotiṣkasya mukhaṁ nirīkṣya kathayati—kumāra satyam? deva satyam |<br>
<a class='ref vai' id='vai173.007' href='#vai173.007'>Vai 173.007</a> saptam eva divaso vartate |<br>
kumāra, kathaṁ rātrijñāyate divaso vā? deva, puṣpāṇāṁ saṁkocavikāsānmaṇīnāṁ jvalanājvalanayogācchakunīnāṁ ca kūjanākūjanāt |<br>
<a class='ref vai' id='vai173.009' href='#vai173.009'>Vai 173.009</a> santi tāni puṣpāṇi yāni rātrau vikasanti, divā mlāyanti? santi yāni divā vikasanti rātrau mlāyanti? santi te maṇayo ye rātrau jvālanti, na divā? santi ye divā jvalanti, na rātrau? santi te śakunayo ye rātrau kūjanti, na divā? santi ye divā kūjñati, na rātrau? rājā vismayamāpannaḥ kathayati—kumāra, avitathavādī bhagavān |<br>
<a class='ref vai' id='vai173.013' href='#vai173.013'>Vai 173.013</a> yathā tvaṁ bhagavatā vyākṛtastathaiva nānyathetyuktvā jyotiṣkagṛhāt niṣkrāntaḥ |<br>
<a class='ref vai' id='vai173.014' href='#vai173.014'>Vai 173.014</a> ajātaśatrukumāreṇa jyotiṣkasantako maṇirapahṛtya dārakasya haste dattaḥ |<br>
ten yata eva gṛhītastatraiva gatvāvasthitaḥ |<br>
<a class='ref vai' id='vai173.015' href='#vai173.015'>Vai 173.015</a> ajātaśatruḥ kathayati—dāraka, ānaya taṁ maṇiṁ paśyāmīti |<br>
sa muṣṭhiṁ vighāṭya kathayati—kumāra, na jāne kutra gata iti |<br>
<a class='ref vai' id='vai173.016' href='#vai173.016'>Vai 173.016</a> sa taṁ tāḍayitumārabdhaḥ |<br>
jyotiṣkaḥ kathayati—kumāra, kimarthamenaṁ tāḍayasi? ghapate, ahaṁ cauraḥ, eṣa mahācauraḥ |<br>
<a class='ref vai' id='vai173.017' href='#vai173.017'>Vai 173.017</a> mayā tvadīyo maṇirapahṛtaḥ, so ’pyanenāpahṛta iti |<br>
<a class='ref vai' id='vai173.018' href='#vai173.018'>Vai 173.018</a> sa kathayati—kumāra, na tvayā apahṛto nāpyanena, api tu yata eva tvayā gṛhītastatraiva gatvā avasthitaḥ |<br>
<a class='ref vai' id='vai173.019' href='#vai173.019'>Vai 173.019</a> api tu kumāra, svakaṁ te gṛham |<br>
<a class='ref vai' id='vai173.020' href='#vai173.020'>Vai 173.020</a> yāvadbhirmaṇibhiranyena vā prayojanaṁ tāvadgṛhāṇa yathāsukhamiti |<br>
sa pratibhinnakaḥ saṁlakṣayate—yadā pituratyayādrājā bhaviṣyāmi, tadā grahīṣyāmīti |<br>
<a class='ref vai' id='vai173.021' href='#vai173.021'>Vai 173.021</a> yadā ajātaśatruṇā devadattavigrāhitena pitā dhārmiko dharmarājo jīvitād vyaparopitaḥ, svayameva ca paṭṭaṁ baddhvā pratitiṣṭhitaḥ, tadā tena jyotiṣko ’bhihitah—gṛhapate, tvaṁ mama bhrātā bhavasi |<br>
<a class='ref vai' id='vai173.023' href='#vai173.023'>Vai 173.023</a> gṛhaṁ bhājayāma iti |<br>
<a class='ref vai' id='vai173.024' href='#vai173.024'>Vai 173.024</a> sa saṁlakṣayati—yena pitā dhārmiko dharmarājaḥ praghātitaḥ, sa māṁ marṣayatīti kuta etat? nūnamayaṁ madgṛhamāgacchatu, kāmaṁ prayacchāmīti viditvā kathayati—deva, vibhaktameva, kimatra vibhaktavyam? madīyaṁ gṛhamāgaccha, ahaṁ tvadīyaṁ gṛhamāgacchāmīti |<br>
<a class='ref vai' id='vai173.026' href='#vai173.026'>Vai 173.026</a> ajātaśatruḥ kathayati—śobhanam |<br>
<a class='ref vai' id='vai173.027' href='#vai173.027'>Vai 173.027</a> evaṁ kuru |<br>
sa tasya gṛhaṁ gataḥ |<br>
jyotiṣko ’pyajātaśatrorgṛhaṁ gataḥ |<br>
<a class='ref vai' id='vai173.028' href='#vai173.028'>Vai 173.028</a> sā śrīstasmādgṛhādantarhitā, yatra jyotiṣkastatraiva gatā |<br>
evam yāvat saptavārānantarhitā prādurbhūtā ca |<br>
<a class='ref vai' id='vai173.029' href='#vai173.029'>Vai 173.029</a> ajātaśatruḥ saṁlakṣayate—evamapi mayā na śakitaṁ jyotiṣkasya maṇīnapahartum |<br>
<a class='ref vai' id='vai173.030' href='#vai173.030'>Vai 173.030</a> anyadupāyaṁ karomi |<br>
tena dhūrtapuruṣāḥ prayuktāh—gacchata, jyotiṣkasya gṛhānmaṇīnapaharateti |<br>
<a class='ref vai' id='vai173.031' href='#vai173.031'>Vai 173.031</a> te hi śīṭākarkaṭakaprayogenābhiroḍhumārabdhāḥ |<br>
te ’ntaḥpurikayā upariprāsādatalagatayā dṛṣṭāḥ |<br>
<a class='ref vai' id='vai173.032' href='#vai173.032'>Vai 173.032</a> tayā dhūrtadhūrtakā iti nādo muktaḥ |<br>
jyotiṣkeṇa śrutam |<br>
tenāśayato vāgniścāritā—tiṣṭhantu <a class='ref vai' id='vai174.000' href='#vai174.000'>Vai 174.000</a>dhūrtakā iti |<br>
<a class='ref vai' id='vai174.001' href='#vai174.001'>Vai 174.001</a> teṣām yo yatrābhirūḍhaḥ sa tatraivāsthito yāvat prabhātā rajanī saṁvṛttā |<br>
<a class='ref vai' id='vai174.002' href='#vai174.002'>Vai 174.002</a> mahājanakāyena dṛṣṭāḥ |<br>
te kathayanti—bhavantaḥ, anena kalirājena pitā dhārmiko dharmarājo jīvitād vyaparopitaḥ |<br>
|<br>
<a class='ref vai' id='vai174.003' href='#vai174.003'>Vai 174.003</a> idānīṁ gṛhāṇyapi moṣayati |<br>
tatkiṁ na me moṣiṣyata iti? purakṣobho jātaḥ |<br>
<a class='ref vai' id='vai174.004' href='#vai174.004'>Vai 174.004</a> ajātaśatruṇā jyotiṣkasay dūto ’nupreṣitah—muñcata mamāyaṁ khalīkāra saṁlakṣayate—yena nāma pitā jīvitād vyaparopitaḥ, sa māṁ na praghātayitṣyatīti kuta etat? sarvathā ahaṁ bhagavatā vyākṛtah—mama śāsane pravrajya sarvakleśaprahāṇādarthattvaṁ sākṣātkariṣyatīti |<br>
<a class='ref vai' id='vai174.008' href='#vai174.008'>Vai 174.008</a> gacchāmi, pravrajāmīti |<br>
tena sarvaṁ ghanajātaṁ dīnānāthakṛpaṇebhyo dattam |<br>
adhanāḥ sadhanā vyavasthāpitāḥ |<br>
<a class='ref vai' id='vai174.009' href='#vai174.009'>Vai 174.009</a> atha jyotiṣko gṛhapatiḥ suhṛtsambandhibāndhavānavalokya yena bhagavāṁstenopasaṁkrāntaḥ |<br>
<a class='ref vai' id='vai174.010' href='#vai174.010'>Vai 174.010</a> upasaṁkramya bhagavataḥ pādau śirasā vanditvā ekānte niṣaṇṇaḥ |<br>
ekāntaniṣaṇṇo jyotiṣko gṛhapatirbhagavantamidamavocat—labheyāhāṁ bhadanta svākhyāte dharmavinaye pravrajyāmupasampadaṁ bhikṣubhāvam |<br>
<a class='ref vai' id='vai174.012' href='#vai174.012'>Vai 174.012</a> careyamahaṁ bhagavato ’ntike brahmacaryamiti |<br>
sa bhagavatā ehibhikṣukayā ābhāṣitah—ehi bhikṣo, cara brahmacaryamiti |<br>
<a class='ref vai' id='vai174.013' href='#vai174.013'>Vai 174.013</a> bhagavato vācāvasānameva muṇḍaḥ saṁvṛttaḥ |<br>
<a class='ref vai' id='vai174.014' href='#vai174.014'>Vai 174.014</a> saṁghāṭīprāvṛtaḥ pātrakaravyagrahastaḥ saptāhāvaropitakeśaśmaśrurvarṣaśatopasampannasya bhikṣurīryāpathenāvasthitaḥ |<br>
<a class='ref vai' id='vai174.016' href='#vai174.016'>Vai 174.016</a> ehīti coktaḥ sa tathāgatena muṇḍaśca saṁghāṭiparītadehaḥ |<br>
<a class='ref vai' id='vai174.018' href='#vai174.018'>Vai 174.018</a> sadyaḥ praśāntendriya eva tasthāvupasthito buddhamanorathena (14)|<br>
<a class='ref vai' id='vai174.020' href='#vai174.020'>Vai 174.020</a> tasya bhagavatā avavādo dattaḥ |<br>
tenodyacchamānena vyāyacchamānena idameva pañcagaṇḍakaṁ saṁsāracakraṁ calācalaṁ viditvā sarvasaṁskāragatīḥ śatanapatanavikiraṇavidhvaṁsanadharmatayā parāhatyasarvakleśaprahāṇādarhattvaṁ sākṣātkṛtam |<br>
<a class='ref vai' id='vai174.023' href='#vai174.023'>Vai 174.023</a> arhan saṁvṛttastraidhātukavītarāgaḥ samaloṣṭakāñcana ākāśapāṇitalasamacitto vāsīcandanakalpo vidyāvidāritāṇḍakośo vidyābhijñāpratisaṁvitprāpto bhavalābhalobhasatkāraparānmukhaḥ |<br>
<a class='ref vai' id='vai174.024' href='#vai174.024'>Vai 174.024</a> sendropeṇāṁ devānāṁ pūjyo mānyo ’bhivādyaśca saṁvṛttaḥ |<br>
|<br>
<a class='ref vai' id='vai174.025' href='#vai174.025'>Vai 174.025</a> bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuh—kiṁ bhadanta āyuṣmatā jyotiṣkeṇa karma kṛtam yena citāmāropitaḥ, divyamānuṣī śrīḥ prādurbhūtā, bhagavataḥ śāsane pravrajya sarvakleśaprahāṇādarhattvaṁ sākṣātkṛtamiti? bhagavānāha—jyotiṣkeṇaiva bhikṣavaḥ karmāṇi kṛtānyupacitāni labdhasaṁhārāṇi pariṇatapratyayānyoghavatpratyupasthitānyavaśyambhāvīni |<br>
<a class='ref vai' id='vai174.028' href='#vai174.028'>Vai 174.028</a> jyotiṣkeṇa karmāṇi kṛtānyupacitāni |<br>
<a class='ref vai' id='vai174.029' href='#vai174.029'>Vai 174.029</a> ko ’nyaḥ pratyanubhaviṣyati? na bhikṣavaḥ kārmāṇi kṛtānyupacitāni pṛthivīdhātau vipacyante, nābdhātau, na tejodhātau, na vāyudhātau, api tūpātteṣveva skandhadhātvāyataneṣu karmāṇi kṛtānyupacitāni vipacyante śubhānyaśubhāni ca |<br>
na praṇaśyanti karmāṇi kalpakoṭiśatairapi |<br>
<a class='ref vai' id='vai175.002' href='#vai175.002'>Vai 175.002</a> sāmagrīṁ prāpya kālaṁ ca phalanti khalu dehinām (15)|<br>
<a class='ref vai' id='vai175.003' href='#vai175.003'>Vai 175.003</a> bhūtapūrvaṁ bhikṣava ekanavatikalpe vipaśyī nāma śāstā loka udapādi tathāgato ’rhan samyaksambuddho vidyācaraṇasampannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṁ buddho bhagavān |<br>
<a class='ref vai' id='vai175.005' href='#vai175.005'>Vai 175.005</a> dvāṣaṣṭibhikṣusahasraparivāro janapadacārikāṁ caran bandhumatīṁ rājadhānīmanuprāpto bandhumatyāṁ viharati sma bandhumatīyake dāve |<br>
<a class='ref vai' id='vai175.006' href='#vai175.006'>Vai 175.006</a> tena khalu samayena bandhumatyāṁ rājadhānyāṁ bandhumān nāma rājā rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca praśāntakalikalahaḍimbaḍamaraṁ taskararogāpagataṁ śālīkṣugomahiṣīsampannam |<br>
<a class='ref vai' id='vai175.008' href='#vai175.008'>Vai 175.008</a> dhārmiko dharmarājā dharmeṇa rājyaṁ kārayati |<br>
<a class='ref vai' id='vai175.009' href='#vai175.009'>Vai 175.009</a> tasyānaṅgaṇo nāma gṛhapatirāḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī |<br>
<a class='ref vai' id='vai175.010' href='#vai175.010'>Vai 175.010</a> sa saṁlakṣayate—bahuśo mayā vipaśyī samyaksambuddho ’ntargṛhe upanimantraya bhojitaḥ |<br>
<a class='ref vai' id='vai175.011' href='#vai175.011'>Vai 175.011</a> na tu kadācit traimāsīṁ sarvopakaraṇaiḥ pravāritaḥ |<br>
<a class='ref vai' id='vai175.012' href='#vai175.012'>Vai 175.012</a> yannvahaṁ vipaśyinaṁ samyaksambuddhaṁ traimāsīṁ sarvopakaraṇaiḥ pravārayeyam |<br>
iti viditvā yena vipaśyī samyaksambuddhastenopasaṁkrāntaḥ |<br>
<a class='ref vai' id='vai175.013' href='#vai175.013'>Vai 175.013</a> upasaṁkramya vipaśyinaḥ samyaksambuddhasya pādau śirasā vanditvā ekānte niṣaṇṇaḥ |<br>
<a class='ref vai' id='vai175.014' href='#vai175.014'>Vai 175.014</a> ekāntaniṣaṇṇamanaṅgaṇaṁ gṛhapatiṁ vipaśyī samyakasmbuddho dharmyayā kathayā saṁdarśayati samādāpayati samuttejayati saṁpraharṣayati |<br>
<a class='ref vai' id='vai175.015' href='#vai175.015'>Vai 175.015</a> anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm |<br>
<a class='ref vai' id='vai175.016' href='#vai175.016'>Vai 175.016</a> athānaṅgaṇo gṛhapatirutthāyāsanādekāṁsamuttarāsaṅgaṁ kṛtvā yena vipaśyī samyaksambuddhastenāñjaliṁ praṇamya vipaśyinaṁ samyaksambuddhamidavocat—adhivāsayatu me bhagavāṁs traimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁgheneti |<br>
<a class='ref vai' id='vai175.019' href='#vai175.019'>Vai 175.019</a> adhivāsayati vipaśyī samyaksambuddho ’naṅgaṇasya gṛhapatestūṣṇīmbhāvena |<br>
athānaṅgaṇo gṛhapatirbhagavatastūṣṇībhāvenādhivāsanāṁ viditvā vipaśyinaḥ samyaksambuddhasya pādau śirasā vanditvā utthāyāsanāt prakrāntaḥ |<br>
<a class='ref vai' id='vai175.021' href='#vai175.021'>Vai 175.021</a> aśrauṣīdbandhumān rājā—vipaśyī samyaksambuddho dvāṣaṣṭibhikṣusahasraparivāro janapadacārikāṁ caran bandhumatīmanuprāpto bandhumatyāṁ viharati bandhumatīye dāve iti |<br>
<a class='ref vai' id='vai175.023' href='#vai175.023'>Vai 175.023</a> śrutvā ca punarasyaitadabhavat—bahuśo mayā bhagavānantargṛhe upanimantrya bhojitaḥ |<br>
na tu kadācit traimāsīṁ sarvopakaraṇaiḥ pravāritaḥ |<br>
<a class='ref vai' id='vai175.024' href='#vai175.024'>Vai 175.024</a> yannvahaṁ vipaśyinaṁ samyaksambuddhaṁ sarvopakaraṇaiḥ pravārayeyam |<br>
<a class='ref vai' id='vai175.025' href='#vai175.025'>Vai 175.025</a> iti viditvā yena vipaśyī samyaksambuddhastenopasaṁkrāntaḥ |<br>
upasaṁkramya vipaśyinaḥ samyaksambuddhasya pādau śirasā vanditvā ekānte niṣaṇṇaḥ |<br>
<a class='ref vai' id='vai175.026' href='#vai175.026'>Vai 175.026</a> ekāntaniṣaṇṇaṁ bandhumantaṁ rājānaṁ bhagavān dharmyayā kathayā saṁdarśayati samādāpayati samuttejayati saṁpraharṣayati |<br>
<a class='ref vai' id='vai175.027' href='#vai175.027'>Vai 175.027</a> anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm |<br>
<a class='ref vai' id='vai175.028' href='#vai175.028'>Vai 175.028</a> atha bandhumān rājā utthāyāsanādekāṁsamuttarāsaṅgaṁ kṛtvā yena vipaśyī samyaksambuddhastenāñjaliṁ praṇamya vipaśyinaṁ samyaksambuddhamidamavocat—adhivāsayatu me bhagavāṁstraimāsīṁ cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṁ bhikṣusaṁghena |<br>
<a class='ref vai' id='vai175.031' href='#vai175.031'>Vai 175.031</a> upanimantrito ’smi mahārāja tvatprathamato ’naṅgaṇena gṛhapatinā |<br>
adhivāsayatu bhagavān, ahaṁ tathā kariṣye yathā anaṅgaṇo gṛhapatirājñāsyati |<br>
<a class='ref vai' id='vai175.032' href='#vai175.032'>Vai 175.032</a> sacet te mahārāja anaṅgaṇo <a class='ref vai' id='vai176.000' href='#vai176.000'>Vai 176.000</a>gṛhapatiranujānīte, evaṁ te ’hamadhivāsayāmi |<br>
<a class='ref vai' id='vai176.001' href='#vai176.001'>Vai 176.001</a> atha bandhumān rājā vipaśyinaḥ samyaksambuddhasya pādau śirasā vanditvā utthāyāsanāt prakrānto yena svaṁ nirveśanaṁ tenopasaṁkrāntaḥ |<br>
<a class='ref vai' id='vai176.003' href='#vai176.003'>Vai 176.003</a> bandhumān rājā anaṅgaṇaṁ gṛhapatiṁ dūtena prakrośyedamavocat—yatkhalu gṛhapate jānīyāt—ahaṁ tvatprathamato vipaśyinaṁ samyakasmbuddhaṁ bhojayāmi, tataḥ paścāt tavāpi na duṣkaraṁ bhaviṣyati vipaśyinaṁ samyaksambuddhaṁ bhojayitumiti |<br>
<a class='ref vai' id='vai176.005' href='#vai176.005'>Vai 176.005</a> sa kathayati—deva, mayā vipaśyī samyaksambuddhastvatprathamata upanimantritaḥ |<br>
<a class='ref vai' id='vai176.006' href='#vai176.006'>Vai 176.006</a> ahameva bhojayāmi |<br>
rājā kathayati—gṛhapate, yadyapyevam, tathāpi tvaṁ mama viṣayanivāsī |<br>
<a class='ref vai' id='vai176.007' href='#vai176.007'>Vai 176.007</a> nārhāmyahaṁ tvatprathamato bhojayitum? deva, yadyapyahaṁ tava viṣayanivāsī, tathāpi yena pūrvanimantritaḥ sa eva bhojayati |<br>
<a class='ref vai' id='vai176.008' href='#vai176.008'>Vai 176.008</a> nātra devasya nirbandho yuktaḥ |<br>
na te gṛhapate kāmakāraṁ dadāmi |<br>
<a class='ref vai' id='vai176.009' href='#vai176.009'>Vai 176.009</a> api tu yo bhaktottarikayā jeṣyati, so ’vaśiṣṭaṁ kālaṁ bhojayiṣyati |<br>
<a class='ref vai' id='vai176.010' href='#vai176.010'>Vai 176.010</a> tathā bhavatu ityanaṅgaṇo gṛhapatiḥ pratyaśrauṣīt |<br>
tathā anaṅgaṇo gṛhapatistāmeva rātriṁ śuciṁ praṇītaṁ khādanīyaṁ bhojanīyaṁ samudānīya kālyamevotthāyodakamaṇīn pratiṣṭhāpya bhagavato dūtena kālamārocayati—samayo bhadanta, sajjaṁ bhaktam yasyedānīṁ bhagavān kālaṁ manyate |<br>
<a class='ref vai' id='vai176.012' href='#vai176.012'>Vai 176.012</a> atha vipaśyī samyaksambuddhaḥ pūrvāhṇe nivāsya pātracīvaramādāya bhikṣugaṇaparivṛto yenānaṅgaṇasya gṛhapaterbhaktābhisārastenopasaṁkrāntaḥ |<br>
<a class='ref vai' id='vai176.014' href='#vai176.014'>Vai 176.014</a> upasaṁkramya purastādbhikṣusaṁghasya prajñapta evāsane niṣaṇṇaḥ |<br>
<a class='ref vai' id='vai176.015' href='#vai176.015'>Vai 176.015</a> athānaṅgaṇo gṛhapatiḥ sukhopaniṣaṇṇaṁ buddhapramukhaṁ bhikṣusaṁghaṁ viditvā śucinā praṇītena khādanīyabhojanīyena svahastaṁ saṁtarpayati saṁpravārayati |<br>
<a class='ref vai' id='vai176.016' href='#vai176.016'>Vai 176.016</a> anekaparyāyeṇa śucinā praṇītena khādanīyabhojanīyena svahastaṁ saṁtarpya saṁpravārya bhagavantaṁ bhuktavantaṁ viditvā dhautahastamapanītapātraṁ nīcataramāsanaṁ gṛhītvā bhagavataḥ purastānniṣaṇṇo dharmaśravaṇāya |<br>
<a class='ref vai' id='vai176.018' href='#vai176.018'>Vai 176.018</a> atha vipaśyī samyaksambuddho ’naṅgaṇaṁ gṛhapatiṁ dharmyayā kathayā saṁdarśayati samādāpayati samuttejayati saṁpraharṣayati |<br>
<a class='ref vai' id='vai176.020' href='#vai176.020'>Vai 176.020</a> anekaparyāyeṇa dharmyayā kathayā saṁdarśya samuttejya saṁpraharṣya prakrāntaḥ |<br>
evaṁ bandhumatā rājñā bhojitaḥ |<br>
<a class='ref vai' id='vai176.021' href='#vai176.021'>Vai 176.021</a> eṣa eva grantho vistareṇa kartavyaḥ |<br>
ma kvacidbhakrottarikayā parājayati |<br>
<a class='ref vai' id='vai176.022' href='#vai176.022'>Vai 176.022</a> tato bandhumān rājā kare kapolaṁ dattvā cintāparo vyavasthitaḥ |<br>
amātyāḥ kathayanti—deva, kasmāt tvaṁ kare kapolaṁ dattvā cintāparastiṣṭhasīti? sa kathayati—bhavantaḥ, kathamahaṁ na cintāparastiṣṭhāmi yo ’haṁ mama viṣayanivāsinaṁ kuṭumbinaṁ na śaknomi bhaktottarikayā parājayitum? te kathayanti, deva, tasya gṛhapateḥ kāṣṭhaṁ nāsti |<br>
<a class='ref vai' id='vai176.025' href='#vai176.025'>Vai 176.025</a> kāṣṭhavikrayo vidhāryatāmīti |<br>
<a class='ref vai' id='vai176.026' href='#vai176.026'>Vai 176.026</a> rājñā ghaṇṭāvaghoṣaṇaṁ kāritam |<br>
bhavantaḥ, na kenacit madviṣayanivāsinā kāṣṭhaṁ vikretavyam |<br>
<a class='ref vai' id='vai176.027' href='#vai176.027'>Vai 176.027</a> yo vikrīṇīte, tena madviṣaye na vastavyamiti |<br>
anaṅgaṇo gṛhapatirgandhakāṣṭhairbhaktaṁ sādhayitumārabdhaḥ |<br>
<a class='ref vai' id='vai176.028' href='#vai176.028'>Vai 176.028</a> sugandhatailena ca vastrāṇi tīmayitvā khādyakānyullāḍayitum |<br>
surabhiṇā gandhena sarvā bandhumatī nagarī sphuṭā saṁvṛttā |<br>
<a class='ref vai' id='vai176.029' href='#vai176.029'>Vai 176.029</a> bandhumān rājā pṛcchati—bhavantaḥ, kuta eṣa manojñagandha iti? tairvistareṇa samākhyātam |<br>
<a class='ref vai' id='vai176.030' href='#vai176.030'>Vai 176.030</a> sa kathayati—ahamapyevaṁ karomi |<br>
kiṁ mama vibhavo nāstīti? amātyāḥ kathayanti—deva, kasyārthe evaṁ kriyate? ayaṁ gṛhapatiraputro nacirāt kālaṁ kariṣyati |<br>
<a class='ref vai' id='vai176.032' href='#vai176.032'>Vai 176.032</a> devasyaiva sarvaṁ santasvāpateyaṁ bhaviṣyati |<br>
kāṣṭhavikrayo ’nujñāsyatāmiti<a class='ref vai' id='vai177.000' href='#vai177.000'>Vai 177.000</a> |<br>
<a class='ref vai' id='vai177.001' href='#vai177.001'>Vai 177.001</a> tena kāṣṭhavikrayo ’nujñātaḥ |<br>
anaṅgaṇena gṛhapatinā śrutam—rājñā kāṣṭhavikrayo ’nujñāta iti |<br>
<a class='ref vai' id='vai177.002' href='#vai177.002'>Vai 177.002</a> tena cittaṁ pradūṣya kharā vāg niścārita—tāvanme bhaktakāṣṭhamasti, yenāham enaṁ sahāmātyaṁ citāmāropya dhmāpayāmīti |<br>
<a class='ref vai' id='vai177.003' href='#vai177.003'>Vai 177.003</a> rājā kare kapolaṁ dattvā cintāparo vyavasthitaḥ |<br>
<a class='ref vai' id='vai177.004' href='#vai177.004'>Vai 177.004</a> amātyāḥ kathayanti—deva, kimarthaṁ kare kapolaṁ dattvā cintāparistiṣṭhasīti? tena vistareṇa samākhyātam |<br>
<a class='ref vai' id='vai177.005' href='#vai177.005'>Vai 177.005</a> te kathayanti—deva, alaṁ viṣādena |<br>
vayaṁ tathā kariṣyāmo yathā devaścānaṅgaṇaṁ gṛhapatiṁ parājayatīti |<br>
<a class='ref vai' id='vai177.006' href='#vai177.006'>Vai 177.006</a> tairaparasmin divase bandhumatī rājadhānī apagatapāṣāṇaśarkarakaṭhalyā vyavasthāpitā candanavāripariṣiktā surabhidhūpaghaṭikopanibanddhā āmuktapaṭṭadāmakalāpā ucchritadhvajapatākā nānāpuṣpāvakīrṇā nandanavanodyānasadṛśā |<br>
<a class='ref vai' id='vai177.008' href='#vai177.008'>Vai 177.008</a> tatpratispardhaśobhāvibhūṣito maṇḍavāṭaḥ kāritaḥ |<br>
<a class='ref vai' id='vai177.009' href='#vai177.009'>Vai 177.009</a> tasmin nānāratnavibhūṣitāsanavasanasampannaśobhāsanaprajñaptiḥ kāritā |<br>
<a class='ref vai' id='vai177.010' href='#vai177.010'>Vai 177.010</a> mṛduviśadasurabhigandhasampanno vividhabhaktavyañjanasahito divyasudhāmanojñasaṁkāśasrailokyaguroranurūpa āhāra upasamanvāhṛtaḥ |<br>
<a class='ref vai' id='vai177.011' href='#vai177.011'>Vai 177.011</a> tato bandhumān rājā dṛṣṭvā paraṁ vismayamāpannaḥ |<br>
<a class='ref vai' id='vai177.012' href='#vai177.012'>Vai 177.012</a> tato vismayāvarjitacittasaṁtatirvipaśyinaḥ samyaksambuddhasya dūtena kālamārocayati—samaye bhadanta, sajjaṁ bhaktam yasyedānīṁ bhagavān kālaṁ manyata iti |<br>
<a class='ref vai' id='vai177.014' href='#vai177.014'>Vai 177.014</a> atha vipaśyī samyaksambuddhaḥ pūrvāhṇe nivāsya pātracīvaramādāya bhikṣugaṇaparivṛto bhikṣusaṁghapuraskṛto yena bandhumato rājño bhaktābhisārastenopasaṁkrāntaḥ |<br>
<a class='ref vai' id='vai177.016' href='#vai177.016'>Vai 177.016</a> upasaṁkramya purastādbhikṣusaṁghasya prajñapta evāsane niṣaṇṇaḥ |<br>
<a class='ref vai' id='vai177.017' href='#vai177.017'>Vai 177.017</a> bandhumato rājño maṅgalyābhiṣeko hastināgo vipaśyinaḥ samyaksambuddhasya śataśalākaṁ chatramupari mūrdhno dhārayati, avaśiṣṭā hastināhā bhikṣūṇām |<br>
<a class='ref vai' id='vai177.018' href='#vai177.018'>Vai 177.018</a> bandhumato rājño ’gramahiṣī vipaśyinaṁ samyaksambuddhaṁ sauvarṇena maṇivālavyajanena vījayati, avaśiṣṭā antaḥpurikā avaśiṣṭānāṁ bhikṣūṇām |<br>
<a class='ref vai' id='vai177.020' href='#vai177.020'>Vai 177.020</a> anaṅgaṇena gṛhapatinā avacarakaḥ puruṣaḥ preṣitah—gaccha bhoḥ puruṣa, paśya kīdṛśenāhāreṇa bandhumān rājā buddhapramukhaṁ bhikṣusaṁghaṁ bhojayatīti |<br>
<a class='ref vai' id='vai177.021' href='#vai177.021'>Vai 177.021</a> sa gatastāṁ vibhūtiṁ dṛṣṭvā vismayāvarjitamanāstatraivāvasthitaḥ |<br>
<a class='ref vai' id='vai177.022' href='#vai177.022'>Vai 177.022</a> evaṁ dvitīyaḥ, tṛtīyaḥ preṣitaḥ |<br>
<a class='ref vai' id='vai177.023' href='#vai177.023'>Vai 177.023</a> so ’pi tatraiva gatvā avasthitaḥ |<br>
tato ’naṅgaṇo gṛhapatiḥ svayameva gataḥ |<br>
so ’pi tāṁ vibhūtiṁ dṛṣṭvā paraṁ viṣādamāpannaḥ saṁlakṣayati—śakyamanyat saṁpādayitum |<br>
<a class='ref vai' id='vai177.024' href='#vai177.024'>Vai 177.024</a> kiṁ tu hastināmantaḥpurasya ca kuto mama vibhavah? iti viditvā niveśanaṁ gato dauvārikaṁ puruṣamāmantrayate—bhoḥ puruṣa, yadi kaścidyācanaka āgacchati, sa yat prārthayate taddātavyam, no tu praveśaḥ |<br>
<a class='ref vai' id='vai177.026' href='#vai177.026'>Vai 177.026</a> ityuktvā śokāgāraṁ praviśya avasthitaḥ |<br>
<a class='ref vai' id='vai177.027' href='#vai177.027'>Vai 177.027</a> śakrasya devendrasyādhastāt jñānadarśanaṁ pravartate |<br>
sa saṁlakṣayati—ye kecilloke dakṣiṇīyāḥ, vipaśyī samyaksambuddhasteṣāmagraḥ, dānapatīnāmapyanaṅgaṇo gṛhapatiḥ |<br>
<a class='ref vai' id='vai177.029' href='#vai177.029'>Vai 177.029</a> sāhāyyamasya kalpayitavyam |<br>
iti viditvā kauśiko brāhmaṇaveṣamabhinirmāya yenānaṅgaṇasya gṛhapater niveśanaṁ tenopasaṁkrāntaḥ |<br>
<a class='ref vai' id='vai177.030' href='#vai177.030'>Vai 177.030</a> upasaṁkramya dauvārikaṁ puruṣamāmantrayate—gaccha bhoḥ puruṣa, anaṅgaṇasya gṛhapateḥ kathaya—kauśikagotro brāhmaṇo dvāre tiṣṭhati bhavantaṁ draṣṭukāma iti |<br>
<a class='ref vai' id='vai177.031' href='#vai177.031'>Vai 177.031</a> sa kathayati—brāhmaṇa, gṛhapatinā ahaṁ sthāpitah—yaḥ kaścid yācanaka āgacchati, sa yat prāthayate<a class='ref vai' id='vai178.000' href='#vai178.000'>Vai 178.000</a>, taddātavyaṁ na tu praveśa iti |<br>
<a class='ref vai' id='vai178.001' href='#vai178.001'>Vai 178.001</a> yena te prayojanaṁ tadgṛhītvā gaccha |<br>
kiṁ te gṛhapatinā dṛṣṭeneti? sa kathayati—bhoḥ puruṣa, na mama kenacit prayojanam |<br>
<a class='ref vai' id='vai178.002' href='#vai178.002'>Vai 178.002</a> ahaṁ gṛhapatimeva draṣṭukāmaḥ |<br>
<a class='ref vai' id='vai178.003' href='#vai178.003'>Vai 178.003</a> gaccheti |<br>
tenānaṅgaṇasya gṛhapatergatvā niveditam—ārya, kauśikasagotro brāhmaṇo dvāre tiṣṭhati āryaṁ draṣṭukāma iti |<br>
<a class='ref vai' id='vai178.004' href='#vai178.004'>Vai 178.004</a> sa kathayati—gaccha bhoḥ puruṣa, yena taysa prayojanaṁ tat prayaccha—kiṁ tenātra praviṣṭeneti? sa kathayati—ārya, ukto mayā evaṁ kathayati—nāhaṁ kiṁcit prārthayāmi, api tu gṛhapatimeva draṣṭukāma iti |<br>
<a class='ref vai' id='vai178.006' href='#vai178.006'>Vai 178.006</a> sa kathayati—bhoḥ puruṣa yadyevam, praveśaya |<br>
sa tena praveśitaḥ |<br>
<a class='ref vai' id='vai178.007' href='#vai178.007'>Vai 178.007</a> brāhmaṇaḥ kathayati—kasmāt tvaṁ gṛhapate kare kapolaṁ cintāparastiṣṭhasīti? sa gṛhapatirgāthāṁ bhāṣate—<a class='ref vai' id='vai178.009' href='#vai178.009'>Vai 178.009</a> na tasya kathayecchokam yaḥ śokānna pramocayet |<br>
<a class='ref vai' id='vai178.010' href='#vai178.010'>Vai 178.010</a> tasmai tu kathayecchokam yaḥ śokātsampramocayet (16)|<br>
iti |<br>
<a class='ref vai' id='vai178.011' href='#vai178.011'>Vai 178.011</a> śakraḥ kathayati—gṛhapate, kastava śokah? kathaya, ahaṁ te śokātpramocayāmīti |<br>
tena vistareṇa samākhyātam |<br>
<a class='ref vai' id='vai178.012' href='#vai178.012'>Vai 178.012</a> atha śakro devendraḥ kauśikabrāhmaṇarūpamantardhāpy svarūpeṇa sthitvā kathayati—gṛhapate, viśvakarmā te devaputraḥ sāhāyyaṁ kalpayiṣyatītyuktvā prakrāntaḥ |<br>
<a class='ref vai' id='vai178.013' href='#vai178.013'>Vai 178.013</a> atha śakro devendro devāṁstrāyastriṁśān gatvā viśvakarmāṇaṁ devaputramāmantrayate—gaccha, viśvakarman, anaṅgaṇasya gṛhapateḥ sāhāyyaṁ kalpaya |<br>
<a class='ref vai' id='vai178.015' href='#vai178.015'>Vai 178.015</a> paraṁ bhadraṁ tava kauśiketi viśvakarmaṇā devaputreṇa śakrasya devendrasya pratiśrutya āgataḥ |<br>
<a class='ref vai' id='vai178.016' href='#vai178.016'>Vai 178.016</a> prativiśiṣṭatarā nagaraśobhā nirmitā, divyo maṇḍalavāṭo divyāsanaprajñaptirdivya āhāraḥ samanvāhṛtaḥ |<br>
<a class='ref vai' id='vai178.017' href='#vai178.017'>Vai 178.017</a> airāvaṇo nāgarājo vipaśyinaḥ samyaksambuddhasya śataśalākaṁ chatramupari mūrdhno dhārayati, avaśiṣṭā nāgā avaśiṣṭānāṁ bhikṣūṇām |<br>
<a class='ref vai' id='vai178.018' href='#vai178.018'>Vai 178.018</a> śacī devakanyā vipaśyinaṁ samyaksambuddhaṁ sauvarṇena maṇivālavyajanena vījayati, avaśiṣṭā apsaraso bhikṣūn |<br>
<a class='ref vai' id='vai178.019' href='#vai178.019'>Vai 178.019</a> bandhumatā rājñā avacarakaḥ puruṣaḥ preṣitah—gaccha bhoḥ puruṣa, kīdṛśenāhāreṇānaṅgaṇo gṛhapatir buddhapramukhaṁ bhikṣusaṁghaṁ tarpayatīti? sa puruṣastatra gatastāṁ vibhūtiṁ dṛṣṭvā tatraiva avasthitaḥ |<br>
<a class='ref vai' id='vai178.021' href='#vai178.021'>Vai 178.021</a> tenāmātyaḥ preṣitaḥ |<br>
<a class='ref vai' id='vai178.022' href='#vai178.022'>Vai 178.022</a> so ’pi tatraivāvasthitaḥ |<br>
kumāraḥ preṣitaḥ |<br>
so ’pi tatraivāsthitaḥ |<br>
tato bandhumān rājā svayameva taddvāraṁ gatvā avasthitaḥ |<br>
<a class='ref vai' id='vai178.023' href='#vai178.023'>Vai 178.023</a> vipaśyī samyaksambuddhaḥ kathayati—gṛhapate, bandhumān rājā dṛṣṭasatyaḥ |<br>
<a class='ref vai' id='vai178.024' href='#vai178.024'>Vai 178.024</a> tasyāntike tvayā kharavākkarma niścāritam |<br>
sa eva dvāre tiṣṭhati |<br>
<a class='ref vai' id='vai178.025' href='#vai178.025'>Vai 178.025</a> gaccha kṣamayeti |<br>
tenāsau nirgatya kṣamita uktaśca—mahārāja, praviśa svahastena pariveṣaṇaṁ kuru |<br>
<a class='ref vai' id='vai178.026' href='#vai178.026'>Vai 178.026</a> sa praviṣṭaḥ |<br>
paśyati divyā vibhūtim |<br>
dṛṣṭvā ca paraṁ vismayamāpannaḥ kathayati—gṛhapate, tvamevaiko ’rhasi dine dine buddhapramukhaṁ bhikṣusaṁghaṁ bhojayituṁ na vayaṁtī |<br>
<a class='ref vai' id='vai178.027' href='#vai178.027'>Vai 178.027</a> athānaṅgaṇo gṛhapatirvipaśyinaṁ samyaksambuddhamanayā vibhūtyā traimāsyaṁ praṇītenāhāreṇa saṁtarpya pādayor nipatya praṇidhānaṁ kartumārabdhah—yanmayā evaṁvidhe sadbhūtadakṣiṇīye kārā kṛtā, anenāhaṁ kuśalamūlena āḍhye mahādhane mahābhoge kule jāyeyam, divyamānuṣīṁ śriyaṁ pratyanubhaveyam, evaṁvidhānāṁ dharmāṇāṁ lābhī syām, evaṁvidhameva śāstāramārāgayeyaṁ mā virāgayeyamiti |<br>
|<br>
kiṁ manyadhve bhikṣavo yo ’sau anaṅgaṇo nāma gṛhapatiḥ, eṣa evāsau jyotiṣkaḥ kulaputrastena kālena tena samayena |<br>
<a class='ref vai' id='vai179.002' href='#vai179.002'>Vai 179.002</a> yadanena bandhumato rājño dṛṣṭasatyasyāntike kharā vāgniścāritā, tasya karmaṇo vipākena pañcaśatāni samātṛkaścitāyāmāropya dhmāpitaḥ |<br>
<a class='ref vai' id='vai179.003' href='#vai179.003'>Vai 179.003</a> yāvadetarhi api citāmāropya dhmāpitaḥ |<br>
<a class='ref vai' id='vai179.004' href='#vai179.004'>Vai 179.004</a> yadvipaśyini tathāgate kārāṁ kṛtvā praṇidhānaṁ kṛtam, tasya karmaṇo vipākena āḍhye mahādhane mahābhoge kule jātaḥ |<br>
<a class='ref vai' id='vai179.005' href='#vai179.005'>Vai 179.005</a> divyamānuṣī śrīḥ prādurbhūtā |<br>
mama śāsane pravrajya sarvakleśaprahāṇādarhattvaṁ sākṣātkṛtam |<br>
<a class='ref vai' id='vai179.006' href='#vai179.006'>Vai 179.006</a> ahamanena vipaśyinā samyaksambuddhena sārdhaṁ samajavaḥ samabalaḥ samadhuraḥ samasāmānyaprāptaḥ śāstā ārāgito na virāgitaḥ |<br>
<a class='ref vai' id='vai179.007' href='#vai179.007'>Vai 179.007</a> iti hi bhikṣavah ekāntakṛṣṇānāṁ karmaṇāmekāntakṛṣṇo vipākaḥ, ekāntaśuklānāmekāntaśuklaḥ, vyatimiśrāṇāṁ vyatimiśraḥ |<br>
<a class='ref vai' id='vai179.009' href='#vai179.009'>Vai 179.009</a> tasmāt tarhi bhikṣava ekāntakṛṣṇāni karmāṇyapāsya vyatimiśrāṇi ca, ekāntaśukleṣveva karmasvābhogaḥ karaṇīyaḥ |<br>
<a class='ref vai' id='vai179.010' href='#vai179.010'>Vai 179.010</a> ityevaṁ vo bhikṣavaḥ śikṣitavyam |<br>
|<br>
<a class='ref vai' id='vai179.011' href='#vai179.011'>Vai 179.011</a> idamavocadbhagavān |<br>
āttamanasaste bhikṣavo bhagavato bhāṣitamabhyanandan |<br>
|<br>
<a class='ref vai' id='vai179.012' href='#vai179.012'>Vai 179.012</a> iti divyāvadāne jyotiṣkāvadānamūnaviṁśatimam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
