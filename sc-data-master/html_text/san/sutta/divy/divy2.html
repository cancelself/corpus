<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy2' lang='san'>
<header>
<ul>
<li class='division'>Divyāvadānam</li>
</ul>
<h1>2. pūrṇāvadānam</h1>
</header>
<p><a class='ref vai' id='vai015.001' href='#vai015.001'>Vai 015.001</a> bhagavāñ śrāvastyāṁ viharati sma jetavane ’nāthapiṇḍadasyārāme |<br>
<a class='ref vai' id='vai015.002' href='#vai015.002'>Vai 015.002</a> tena khalu samayena sūrpārake nagare nāma gṛhapatiḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratispardhī |<br>
<a class='ref vai' id='vai015.003' href='#vai015.003'>Vai 015.003</a> tena sadṛśāt kulāt kulatramānītam |<br>
<a class='ref vai' id='vai015.004' href='#vai015.004'>Vai 015.004</a> sa tayā sārdhaṁ krīḍati ramate paricārayati |<br>
tasya krīḍato ramamāṇasya paricārayataḥ kālāntareṇa patnī āpannasattvā saṁvṛttā |<br>
<a class='ref vai' id='vai015.005' href='#vai015.005'>Vai 015.005</a> sā aṣṭānāṁ navānāṁ vā māsānāmatyayāt prasūtā |<br>
dārako jātaḥ |<br>
<a class='ref vai' id='vai015.006' href='#vai015.006'>Vai 015.006</a> tasya trīṇi saptakāni ekaviṁśatidivasāni vistareṇa jātasya jātamahaṁ kṛtvā nāmadheyaṁ vyavasthāpyate—kiṁ bhavatu dārakasya nāmeti |<br>
<a class='ref vai' id='vai015.007' href='#vai015.007'>Vai 015.007</a> jñātaya ūcuh—ayaṁ dārako bhavasya gṛhapateḥ putraḥ, tasmādbhavatu bhavileti nāmadheyaṁ vyavasthāpitam |<br>
<a class='ref vai' id='vai015.008' href='#vai015.008'>Vai 015.008</a> bhūyo ’pyasya krīḍato ramamāṇasya paricārayataḥ putro jātaḥ |<br>
<a class='ref vai' id='vai015.009' href='#vai015.009'>Vai 015.009</a> tasya bhavatrāteti nāmadheyaṁ vyavasthāpitam |<br>
punarapyasya putro jātaḥ |<br>
<a class='ref vai' id='vai015.010' href='#vai015.010'>Vai 015.010</a> tasya bhavanandīti nāmadheyaṁ vyavasthāpitam |<br>
yāvadapareṇa samayena bhavo gṛhapatir glānaṁ saṁvṛttaḥ |<br>
<a class='ref vai' id='vai015.011' href='#vai015.011'>Vai 015.011</a> so ’tyarthaṁ paruṣavacanasamudācārī yataḥ, patnyā putraiścāpyupekṣitaḥ |<br>
tasya preṣyadārikā |<br>
<a class='ref vai' id='vai015.012' href='#vai015.012'>Vai 015.012</a> sā saṁlakṣayati—mama svāminā anekairupāyaśatairbhogāḥ samudānītāḥ |<br>
<a class='ref vai' id='vai015.013' href='#vai015.013'>Vai 015.013</a> sedānīṁ glānaḥ saṁvṛttaḥ |<br>
saiṣa patnyā putraiścāpyupekṣitaḥ |<br>
na mama pratirūpaṁ syād yadahaṁ svāminamadhyupekṣeyamiti |<br>
<a class='ref vai' id='vai015.014' href='#vai015.014'>Vai 015.014</a> sā vaidyasakāśaṁ gatvā kathayati—ārya jānīṣe tvaṁ bhavaṁ gṛhapatim? jāne, kiṁ tasya? tasyaivaṁvidhaṁ glānyaṁ samupajātam |<br>
<a class='ref vai' id='vai015.015' href='#vai015.015'>Vai 015.015</a> sa patnyā putraiścāpyupekṣitaḥ |<br>
tasya bhaviṣajyam (bhaiṣajyam) vyapadiśeti |<br>
<a class='ref vai' id='vai015.016' href='#vai015.016'>Vai 015.016</a> sa kathayati—dārike tvameva kathayasi—sa patnyā putraiścāpyupekṣita iti |<br>
<a class='ref vai' id='vai015.017' href='#vai015.017'>Vai 015.017</a> atha kastasyopasthānaṁ karoti? sā kathayati—ahamasyopasthānaṁ karomi |<br>
<a class='ref vai' id='vai015.018' href='#vai015.018'>Vai 015.018</a> kiṁ tvalpamūlyāni bhaiṣajyāni vyapadiśeti |<br>
tena vyapadiṣṭam—idaṁ tasya bhaiṣajyamiti |<br>
tatastayā kiṁcit svabhaktāttasmādeva gṛhādapahṛtyopasthānaṁ kṛtam |<br>
<a class='ref vai' id='vai015.019' href='#vai015.019'>Vai 015.019</a> sa svasthībhūtaḥ saṁlakṣayati—ahaṁ patnyā putraiścādhyupekṣitaḥ |<br>
<a class='ref vai' id='vai015.020' href='#vai015.020'>Vai 015.020</a> yadahaṁ jīvitaḥ, tadasyā dārikāyāḥ prabhāvāt |<br>
tadasyāḥ pratyupapakāraḥ kartavya iti |<br>
<a class='ref vai' id='vai015.021' href='#vai015.021'>Vai 015.021</a> sā tenoktā—dārike, ahaṁ patnyā putraiścāpyupekṣitaḥ |<br>
yat kiṁcidahaṁ jīvitaḥ, sarvaṁ tava prabhāvāt |<br>
<a class='ref vai' id='vai015.022' href='#vai015.022'>Vai 015.022</a> ahaṁ te varamanuprayacchāmīti |<br>
sā kathayati—svāmin, yadi me parituṣṭo ’si, bhavatu me tvayā sārdhaṁ samāgama iti |<br>
<a class='ref vai' id='vai015.023' href='#vai015.023'>Vai 015.023</a> sa kathayati—āryaputra, dūramapi paramapi gatvā dāsyevāham, yadi tu āryaputreṇa sārdhaṁ samāgamo bhavati, evamadāsī bhavāmīti |<br>
<a class='ref vai' id='vai015.026' href='#vai015.026'>Vai 015.026</a> tenāvaśyaṁ nirbandhaṁ jñātvā abhihitā—yadā saṁvṛttā ṛtumatī tadā mamārocayiṣyasīti |<br>
sā apareṇa samayena kalyā saṁvṛttā ṛtumatī |<br>
<a class='ref vai' id='vai015.027' href='#vai015.027'>Vai 015.027</a> tayā tasyārocitam |<br>
tato bhavena gṛhapatinā tayā sārdhaṁ paricāritam |<br>
<a class='ref vai' id='vai015.028' href='#vai015.028'>Vai 015.028</a> sā āpannasattvā saṁvṛttā |<br>
yameva divasamāpannasattvā saṁvṛttā tameva divasamupādāya bhavasya gṛhapateḥ sarvārthāḥ sarvakarmāntāśca paripūrṇāḥ |<br>
<a class='ref vai' id='vai015.029' href='#vai015.029'>Vai 015.029</a> sā tvaṣṭānāṁ vā navānāṁ māsānāmatyayāt prasūtā |<br>
<a class='ref vai' id='vai015.030' href='#vai015.030'>Vai 015.030</a> dārako jāto ’bhirūpo darśanīyaḥ prāsādiko gauraḥ kanakavarṇaśchatrākāraśīrṣaḥ pralambabāhurvistīrṇalalāṭaḥ saṁgatabhrūstuṅganāsaḥ |<br>
<a class='ref vai' id='vai015.031' href='#vai015.031'>Vai 015.031</a> yasminneva divase <a class='ref vai' id='vai16.000' href='#vai16.000'>Vai 16.000</a>dārako jātaḥ, tasminneva divase bhavasya gṛhapaterbhūyasyā mātrayā sarvārthāḥ sarvakarmāntāḥ paripūrṇāḥ | <a class='ref vai' id='vai016.002' href='#vai016.002'>Vai 016.002</a></p>
<p>tasya jñātayaḥ saṁgamya samāgamya trīṇi saptakānyekaviṁśatidivasāni vistareṇa jātasya jātamahaṁ kṛtvā pūrvavat yāvatpūrṇeti nāmadheyaṁ vyavasthāpitam |<br>
<a class='ref vai' id='vai016.003' href='#vai016.003'>Vai 016.003</a> pūrṇo dārako ’ṣṭābhyo dhātrībhyo dvābhyāmaṁsadhātībhyāṁ datto vistareṇa yāvadāśu vardhate hradasthamiva paṅkajam |<br>
<a class='ref vai' id='vai016.004' href='#vai016.004'>Vai 016.004</a> yadā mahān saṁvṛttaḥ, tadā lipyāmupanyastaḥ saṁkhyāyāṁ gaṇanāyāṁ mudrāyāmuddhāre nyāse nikṣepe vastuparīkṣāyāṁ ratnaparīkṣāyāṁ hastiparīkṣāyāmaśvaparīkṣāyāṁ kumāraparīkṣāyāṁ kumārikāparīkṣāyām |<br>
<a class='ref vai' id='vai016.006' href='#vai016.006'>Vai 016.006</a> aṣṭāsu parīkṣāsūddhaṭako vācakaḥ paṇḍitaḥ paṭupracāraḥ saṁvṛttaḥ |<br>
<a class='ref vai' id='vai016.007' href='#vai016.007'>Vai 016.007</a> tato bhavena gṛhapatinā bhavilādīnāṁ putrāṇām yathānupūrvyā niveśāḥ kṛtāḥ |<br>
<a class='ref vai' id='vai016.008' href='#vai016.008'>Vai 016.008</a> te patnībhiḥ sārdhamatīva saṁraktā nivṛttā maṇḍanaparamā vyavasthitāḥ |<br>
<a class='ref vai' id='vai016.009' href='#vai016.009'>Vai 016.009</a> tato bhavo gṛhapatiḥ kare kapolaṁ dattvā cintāparo vyavasthitaḥ |<br>
sa putrairdṛṣṭaḥ puṣṭaśca—tāta, kasmāttvaṁ kare kapolaṁ dattvā cintāparo vyavasthita iti |<br>
<a class='ref vai' id='vai016.010' href='#vai016.010'>Vai 016.010</a> sa kathayati—putrakāḥ, na tāvanmayā niveśaḥ kṛto yāvatsuvarṇalakṣaḥ samudānīta iti |<br>
<a class='ref vai' id='vai016.011' href='#vai016.011'>Vai 016.011</a> te yūyaṁ nirastavyāpārāḥ patnīṣvatyarthaṁ saṁraktā maṇḍanaparamā vyavasthitāḥ |<br>
<a class='ref vai' id='vai016.012' href='#vai016.012'>Vai 016.012</a> mamātyayāt gṛhaṁ śocanīyaṁ bhaviṣyati |<br>
kathaṁ na cintāparo bhaviṣyāmīti? bhavilena ratnakarṇikā pinaddhā |<br>
<a class='ref vai' id='vai016.013' href='#vai016.013'>Vai 016.013</a> sa tāmavatāryadārukarṇikāṁ pinahya pratijñāmārūḍhah—na tāvat ratnakarṇikāṁ pinahyāmi yāvat suvarṇalakṣaḥ samupārjita iti |<br>
<a class='ref vai' id='vai016.014' href='#vai016.014'>Vai 016.014</a> apareṇa stavakarṇikā |<br>
<a class='ref vai' id='vai016.015' href='#vai016.015'>Vai 016.015</a> apareṇa trapukarṇikā |<br>
teṣām yāstāḥ saṁjñā bhavilo bhavatrāto bhavanandīti tā antarhitāḥ |<br>
<a class='ref vai' id='vai016.016' href='#vai016.016'>Vai 016.016</a> dārukarṇī stavakarṇī trapukarṇīti prādurbhūtāḥ |<br>
te paṇyamādāya mahāsamudraṁ saṁprasthitāḥ |<br>
pūrṇaḥ kathayati—tāta, ahamapi mahāsamudraṁ gacchāmīti |<br>
<a class='ref vai' id='vai016.017' href='#vai016.017'>Vai 016.017</a> sa kathayati—putra bālastvam |<br>
atraiva tiṣṭha, āvāryāṁ vyāpāraṁ kuru |<br>
<a class='ref vai' id='vai016.018' href='#vai016.018'>Vai 016.018</a> sa tatraivāvasthitaḥ |<br>
te ’pi saṁsiddhayānapātrā āgatāḥ |<br>
mārgaśramaṁ prativinodya kathayanti—tāta kalyatāmasmadīyaṁ paṇyamiti |<br>
<a class='ref vai' id='vai016.019' href='#vai016.019'>Vai 016.019</a> ten kalitam—ekaikasya suvarṇalakṣāḥ saṁvṛttāḥ |<br>
<a class='ref vai' id='vai016.020' href='#vai016.020'>Vai 016.020</a> pūrṇenāpi tatraiva dharmeṇa nyāyena vyavahāritāḥ sātirekāḥ suvarṇalakṣāḥ samudānītāaḥ |<br>
pūrṇo ’pi pituḥ pādayor nipatya kathayati—tāta, mamāpi kalyatāmāvārīsamutthitaṁ dravyamiti |<br>
<a class='ref vai' id='vai016.021' href='#vai016.021'>Vai 016.021</a> sa kathayati—putra tvamatraivāvasthitaḥ |<br>
<a class='ref vai' id='vai016.022' href='#vai016.022'>Vai 016.022</a> kiṁ tava kalyate? sa kathayati—tāta kalyatām |<br>
tathāpi jñātaṁ bhaviṣyatīti |<br>
<a class='ref vai' id='vai016.023' href='#vai016.023'>Vai 016.023</a> kalitam yāvannyāyopārjitasya suvarṇasya mūlyaṁ varjayitvā sātiriktā lakṣāḥ saṁvṛttāḥ |<br>
<a class='ref vai' id='vai016.024' href='#vai016.024'>Vai 016.024</a> bhavo gṛhapatiḥ prītisaumanasyajātaḥ saṁlakṣayati—puṇyamaheśākhyo ’yaṁ sattvo yenehaiva sthiteneyatsuvarṇaṁ samupārjitamiti |<br>
<a class='ref vai' id='vai016.025' href='#vai016.025'>Vai 016.025</a> yāvadapareṇa samayena bhavo gṛhapatirglānaḥ saṁvṛttaḥ |<br>
sa saṁlakṣayati—mamātyayādete bhedaṁ gamiṣyanti |<br>
<a class='ref vai' id='vai016.026' href='#vai016.026'>Vai 016.026</a> upāyasaṁvidhānaṁ kartavyamiti |<br>
tena te ’bhihitāh—putrakāḥ, kāṣṭhāni samudānayateti |<br>
<a class='ref vai' id='vai016.027' href='#vai016.027'>Vai 016.027</a> taiḥ kāṣṭhāni samudānītāni |<br>
sa kathayati—agniṁ prajvālayateti |<br>
<a class='ref vai' id='vai016.028' href='#vai016.028'>Vai 016.028</a> tairagniḥ prajvālitaḥ |<br>
bhavo gṛhapatiḥ kathayati—ekaikamalātamapanayateti |<br>
<a class='ref vai' id='vai016.029' href='#vai016.029'>Vai 016.029</a> tairapanītam |<br>
so ’gnir nivārṇaḥ |<br>
sa kathayati—putrakāḥ, dṛṣṭo vah? tāta dṛṣṭaḥ |<br>
sa gāthāṁ bhāṣate—<a class='ref vai' id='vai016.030' href='#vai016.030'>Vai 016.030</a> jvalanti sahitāṅgārā bhrātaraḥ sahitāstathā |<br>
<a class='ref vai' id='vai016.031' href='#vai016.031'>Vai 016.031</a> pravibhaktā niśāmyanti yathāṅgārastathā narāḥ (1)|<br>
<a class='ref vai' id='vai017.001' href='#vai017.001'>Vai 017.001</a> <a class='ref vai' id='vai17.000' href='#vai17.000'>Vai 17.000</a>putrakāḥ, na yuṣmābhirmamātyayāt strīṇāṁ śrotavyam |<br>
<a class='ref vai' id='vai017.002' href='#vai017.002'>Vai 017.002</a> kuṭumbaṁ bhidyate strībhirvāgbhirbhidyanti kātarāḥ |<br>
<a class='ref vai' id='vai017.003' href='#vai017.003'>Vai 017.003</a> durnyasto bhidyate mantraḥ prītirbhidyate lobhataḥ (2)|<br>
iti |<br>
|<br>
<a class='ref vai' id='vai017.004' href='#vai017.004'>Vai 017.004</a> te niṣkrāntāḥ |<br>
bhavilastatraivāvasthitaḥ |<br>
sa tenoktah—putra, na kadācit tvayā pūrṇo moktavyaḥ |<br>
<a class='ref vai' id='vai017.005' href='#vai017.005'>Vai 017.005</a> puṇyamaheśākhyo ’yaṁ sattvaḥ |<br>
ityuktvā—<a class='ref vai' id='vai017.006' href='#vai017.006'>Vai 017.006</a> sarve kṣayāntā nicayāḥ patanāntāḥ samucchrayāḥ |<br>
<a class='ref vai' id='vai017.007' href='#vai017.007'>Vai 017.007</a> samyogā viprayogāntā maraṇāntaṁ ca jīvitam (3)|<br>
<a class='ref vai' id='vai017.008' href='#vai017.008'>Vai 017.008</a> iti kāladharmeṇa samyuktaḥ |<br>
tair nīlapītalohitāvadātairvastraiḥ śibikāmalaṁkṛtya mahatā saṁskāreṇa śmaśānaṁ nītvā dhmāpitaḥ |<br>
<a class='ref vai' id='vai017.009' href='#vai017.009'>Vai 017.009</a> tataste śokavinodanaṁ kṛtvā kathayanti—yadā asmākaṁ pitā jīvati, tadā tadadhīnāḥ prāṇāḥ |<br>
<a class='ref vai' id='vai017.010' href='#vai017.010'>Vai 017.010</a> yadidānīṁ nirastavyāpārāstiṣṭhāmaḥ, gṛḥpamavasādaṁ gamiṣyati |<br>
<a class='ref vai' id='vai017.011' href='#vai017.011'>Vai 017.011</a> na śobhanaṁ bhaviṣyati |<br>
yannu vayaṁ paṇyamādāya deśāntaraṁ gacchāma iti |<br>
pūrṇaḥ kathayati—yadyevamahamapi gacchāmīti |<br>
<a class='ref vai' id='vai017.012' href='#vai017.012'>Vai 017.012</a> te kathayanti—tvamatraivāvāryāṁ vyāpāraṁ kuru, vayameva gacchāma iti |<br>
<a class='ref vai' id='vai017.013' href='#vai017.013'>Vai 017.013</a> te paṇyamādāya deśāntaraṁ gatāḥ |<br>
pūrṇo nyastasarvakāryastatraivāvasthitaḥ |<br>
|<br>
<a class='ref vai' id='vai017.014' href='#vai017.014'>Vai 017.014</a> dharmatā khalu īśvaragṛheṣu divasaparivyayo dīyate |<br>
tāsteṣāṁ patnyo dārikāḥ parivyayanimittaṁ preṣayanti |<br>
<a class='ref vai' id='vai017.015' href='#vai017.015'>Vai 017.015</a> pūrṇo ’pi dhanibhiḥ śreṣṭhibhiḥ sārthavāhairanyaiścājīvibhiḥ parivṛto ’vatiṣṭhate |<br>
<a class='ref vai' id='vai017.016' href='#vai017.016'>Vai 017.016</a> tāstvavakāśaṁ na labhante |<br>
yadā te upasthāya prakrāntā bhavanti, tadā tāsāṁ divasaparivyayaṁ dadāti |<br>
tā dārikāściracirādāgacchantītyupālabhyante |<br>
<a class='ref vai' id='vai017.017' href='#vai017.017'>Vai 017.017</a> tā evamarthaṁ vistareṇārocayanti |<br>
<a class='ref vai' id='vai017.018' href='#vai017.018'>Vai 017.018</a> tāḥ kathayanti—evaṁ hi teṣāṁ bhavati, yeṣāṁ dāsīputrāḥ kuleṣvaiśvacaryaṁ vaśe vartayantīti |<br>
<a class='ref vai' id='vai017.019' href='#vai017.019'>Vai 017.019</a> bhavilapatnyā dārikā abhihitā—tvayā kālaṁ jñātvā gantavyamiti |<br>
sā kālaṁ jñātvā gacchati, śīghraṁ labhate |<br>
<a class='ref vai' id='vai017.020' href='#vai017.020'>Vai 017.020</a> anyāścirayanti |<br>
tābhiḥ sā pṛṣṭhā—tayā samākhyātam |<br>
tā api tayā sārdhaṁ gantumārabdhāḥ |<br>
<a class='ref vai' id='vai017.021' href='#vai017.021'>Vai 017.021</a> tā api śīghraṁ pratilabhante |<br>
tāḥ svābhinībhiruktāh—kimatra kāraṇamidānīṁ śīghramāgacchatheti |<br>
<a class='ref vai' id='vai017.022' href='#vai017.022'>Vai 017.022</a> tāḥ kathayanti—ārogyaṁ jyeṣṭhabhavikāyāa bhavatu |<br>
yadā tasyā dārikā gatā bhavati, tadā labhyate |<br>
<a class='ref vai' id='vai017.023' href='#vai017.023'>Vai 017.023</a> vayaṁ tayā sārdhaṁ gacchāma iti |<br>
tāḥ saṁjātāmarṣāḥ kathayanti—evaṁ hi teṣāṁ bhavati yeṣāṁ dāsīputrāḥ kulesvaiścaryaṁ vaśe vartayantīti |<br>
<a class='ref vai' id='vai017.024' href='#vai017.024'>Vai 017.024</a> yāvadapareṇa samayena bhavilo bhavatrāto bhavanandī ca sahitāḥ samagrāḥ saṁmodamānā mahāsamudrāt saṁsiddhayānapātrā āgatāḥ |<br>
<a class='ref vai' id='vai017.026' href='#vai017.026'>Vai 017.026</a> bhavilena patnī pṛṣṭā—bhadre, śobhanaṁ pūrṇena pratipālitā tvamiti? sā kathayati—yathā bhrātrā putreṇa veti |<br>
<a class='ref vai' id='vai017.027' href='#vai017.027'>Vai 017.027</a> te anye ’pi svāmibhyāṁ pṛṣṭe kathayatah—evaṁ hi teṣāṁ bhavati, yeṣāṁ dāsīputrāḥ kuleṣvaiścaryaṁ vaśe vartayantīti |<br>
<a class='ref vai' id='vai017.028' href='#vai017.028'>Vai 017.028</a> tau saṁlakṣayatah—suhṛdbhedakāḥ striyo bhavantīti |<br>
<a class='ref vai' id='vai017.029' href='#vai017.029'>Vai 017.029</a> yāvadapareṇa samayena kāśikavastrāvārī udghāṭitā |<br>
tatsamanantaraṁ bhavilasya putro gataḥ |<br>
<a class='ref vai' id='vai017.030' href='#vai017.030'>Vai 017.030</a> sa pūrṇena kāśikavastrayugenācchāditaḥ |<br>
anyābhyāṁ dṛṣṭvā svaputrāḥ preṣitā yāvat kāśikavastrāvārī ghaṭṭitā, phuṭṭakavastrāvārī udghāṭitā |<br>
<a class='ref vai' id='vai017.031' href='#vai017.031'>Vai 017.031</a> te ca daivayogāt saṁprāptāḥ |<br>
te pūrṇena phuṭṭakairvastrairācchāditāḥ |<br>
<a class='ref vai' id='vai017.032' href='#vai017.032'>Vai 017.032</a> te dṛṣṭvā svāminoḥ kathayatah—dṛṣṭam yuvābhyāmapareṣāṁ kāśikavastrāṇi<a class='ref vai' id='vai18.000' href='#vai18.000'>Vai 18.000</a> dīyante, pareṣāṁ phuṭṭakānīti |<br>
<a class='ref vai' id='vai018.001' href='#vai018.001'>Vai 018.001</a> tābhyāmanusaṁjñaptirdattā |<br>
kimetadeva bhaviṣyati? nūnaṁ kāśikavastrāvārī ghaṭṭitā, phuṭṭakavastrāvārī udghāṭiteti |<br>
<a class='ref vai' id='vai018.002' href='#vai018.002'>Vai 018.002</a> yāvadapareṇa samayena śarkarāvārī udghaṭitā |<br>
<a class='ref vai' id='vai018.003' href='#vai018.003'>Vai 018.003</a> bhavilasya ca putro gataḥ |<br>
tena śarkarākho<span class='supplied'>mo</span>dako labdhaḥ |<br>
taṁ dṛṣṭvā anyābhyāṁ svaputrāḥ preṣitāḥ |<br>
<a class='ref vai' id='vai018.004' href='#vai018.004'>Vai 018.004</a> te daivayogād guḍāvāryāmudghāṭitāyāṁ gatāḥ |<br>
tairguḍo labdhaḥ |<br>
tābhistaṁ dṛṣṭvā svāminau tathā tathā bhagnau yathā gṛhavibhāgaṁ kartumārabdhau |<br>
<a class='ref vai' id='vai018.005' href='#vai018.005'>Vai 018.005</a> tau parasparaṁ saṁjalpaṁ kurutah—sarvathā vinaṣṭā vayam, gṛhaṁ bhājayāmeti |<br>
<a class='ref vai' id='vai018.006' href='#vai018.006'>Vai 018.006</a> ekaḥ kathayati—jyeṣṭhataraṁ śabdayāmaḥ |<br>
ekaḥ kathayati—vicārayāmastāvat kathaṁ bhājayāmeti |<br>
<a class='ref vai' id='vai018.007' href='#vai018.007'>Vai 018.007</a> tau svabuddhyā vicārayataḥ |<br>
ekasya gṛhagataṁ kṣetragataṁ ca, ekasyāvārīgataṁ deśāntaragataṁ ca, ekasya pūrṇakaḥ |<br>
<a class='ref vai' id='vai018.008' href='#vai018.008'>Vai 018.008</a> yadi jyeṣṭhataro gṛhagataṁ kṣetragataṁ ca grahīṣyati, śaknumo vayamāvārīgatena deśāntaragatena cātmānaṁ saṁdhārayitum |<br>
<a class='ref vai' id='vai018.010' href='#vai018.010'>Vai 018.010</a> athāvārīgataṁ deśāntaragataṁ ca grahīṣyati, tathāpi vayaṁ śknumo gṛhagatena kṣetragatena cātmānaṁ saṁdhārayitum, pūrṇakasya ca māryādābandhaṁ kartumiti |<br>
<a class='ref vai' id='vai018.011' href='#vai018.011'>Vai 018.011</a> tāvevaṁ saṁjalpaṁ kṛtvā bhavilasya sakāśaṁ gatau |<br>
<a class='ref vai' id='vai018.012' href='#vai018.012'>Vai 018.012</a> bhrātaḥ, vinaṣṭā vayaṁ bhājayāmo gṛhamiti |<br>
sa kathayati—suparīkṣitaṁ kartavyam, gṛhabhedikāḥ striyo bhavantīti |<br>
<a class='ref vai' id='vai018.013' href='#vai018.013'>Vai 018.013</a> tau kathayatah—pratyakṣīkṛtamasmābhiḥ, bhājayāmeti |<br>
<a class='ref vai' id='vai018.014' href='#vai018.014'>Vai 018.014</a> sa kathayati—yadevam, āhūyantāṁ kulānīti |<br>
tau kathayatah—pūrvamevāsmābhirbhājitam |<br>
<a class='ref vai' id='vai018.015' href='#vai018.015'>Vai 018.015</a> ekasya gṛhagataṁ kṣetragataṁ ca, ekasyāvārīgataṁ deśāntaragataṁ ca, ekasya pūrṇakaḥ |<br>
<a class='ref vai' id='vai018.016' href='#vai018.016'>Vai 018.016</a> sa kathayati—pūrṇasya pratyaṁśaṁ nānuprayacchatha? tau kathayatah—dāsīputraḥ saḥ |<br>
kastasya pratyaṁśaṁ dadyāt? api tu sa evāsmābhirbhājitaḥ |<br>
<a class='ref vai' id='vai018.017' href='#vai018.017'>Vai 018.017</a> yadi tavābhipretaṁ tameva gṛhāṇeti |<br>
sa saṁlakṣayati—ahaṁ pitrā abhihitah—sarvasvamapi te parityajya pūrṇo grahītavya iti |<br>
<a class='ref vai' id='vai018.018' href='#vai018.018'>Vai 018.018</a> gṛhṇāmi pūrṇamiti viditvā kathayati—evaṁ bhavatu mama pūrṇaketi |<br>
<a class='ref vai' id='vai018.019' href='#vai018.019'>Vai 018.019</a> yasya gṛhagataṁ kṣetragataṁ ca, sa tvaramāṇo gṛhaṁ gatvā kathayati—jyeṣṭhabhavike nirgaccha |<br>
<a class='ref vai' id='vai018.020' href='#vai018.020'>Vai 018.020</a> sā nirgatā |<br>
mā bhūyaḥ pravekṣyasi |<br>
<a class='ref vai' id='vai018.021' href='#vai018.021'>Vai 018.021</a> kasyārthāya? asmābhirbhājitaṁ gṛham |<br>
yasyāvārīgataṁ deśāntaragataṁ ca, so ’pi tvaramāṇa āvārīṁ gatvā kathayati—pūrṇaka avatareti |<br>
<a class='ref vai' id='vai018.022' href='#vai018.022'>Vai 018.022</a> so ’vatīrṇaḥ |<br>
mā bhūyo ’bhirokṣyasi |<br>
kiṁ kāraṇam? asmābhirbhājitam |<br>
<a class='ref vai' id='vai018.023' href='#vai018.023'>Vai 018.023</a> yāvat bhavilapatnī pūrṇakena sārdhaṁ jñātigṛhaṁ saṁprasthitā |<br>
<a class='ref vai' id='vai018.024' href='#vai018.024'>Vai 018.024</a> dārakā bubhikṣitā roditumārabdhāḥ |<br>
sā kathayati—pūrṇa, dārakāṇāṁ pūrvabhakṣikāmanuprayaccheti |<br>
<a class='ref vai' id='vai018.025' href='#vai018.025'>Vai 018.025</a> sa kathayati—kārṣāpaṇaṁ prayaccha |<br>
sā kathayati—tvayā iyatībhiḥ suvarṇalakṣābhirvyavahṛtam, dārakāṇāṁ pūrvabhikṣikāpi nāsti? pūrṇaḥ kathayati—kimahaṁ jāne yuṣmākaṁ gṛhe īdṛśīyamavasthā bhaviṣyatīti |<br>
<a class='ref vai' id='vai018.027' href='#vai018.027'>Vai 018.027</a> yadi mayā jñātamabhaviṣyat, mayā anekāḥ suvarṇalakṣāḥ saṁhāritā abhaviṣyan |<br>
<a class='ref vai' id='vai018.028' href='#vai018.028'>Vai 018.028</a> dharmataiṣā striya ārakūṭākārṣāpaṇān vastrānte badhnanti |<br>
tayārakūṭamāṣako dattah—pūrvabhakṣikāmānayeti |<br>
<a class='ref vai' id='vai018.029' href='#vai018.029'>Vai 018.029</a> sa tamādāya vīthīṁ saṁprasthitaḥ |<br>
anyatamaśca puruṣaḥ samudravelāpreritānāṁ kāṣṭhānāṁ bhāramādāya śītenābhidruto vepamāna āgacchati |<br>
<a class='ref vai' id='vai018.030' href='#vai018.030'>Vai 018.030</a> sa tena dṛṣṭaḥ pṛṣṭaśca—bhoḥ puruṣa, kasmādevaṁ vepase? sa kathayati—ahamapi na jāne |<br>
<a class='ref vai' id='vai018.031' href='#vai018.031'>Vai 018.031</a> mayā cāyaṁ bhāraka utkṣipto bhavati, mama cedṛśī samavasthā |<br>
<a class='ref vai' id='vai018.032' href='#vai018.032'>Vai 018.032</a> sa dāruparīkṣāyāṁ kṛtāvī |<br>
sa tat kāṣṭhaṁ nirīkṣitumārabdhaḥ |<br>
paśyati tatra <a class='ref vai' id='vai19.000' href='#vai19.000'>Vai 19.000</a>gośīrṣacandanam |<br>
<a class='ref vai' id='vai019.001' href='#vai019.001'>Vai 019.001</a> sa tenābhihitah—bho puruṣa, kiyatā mūlyena dīyate? pañcabhiḥ kārṣāpaṇaśataiḥ |<br>
<a class='ref vai' id='vai019.002' href='#vai019.002'>Vai 019.002</a> tena taṁ kāṣṭhabhāraṁ gṛhītvā tadgośīrṣacandanamapanīya vīthīṁ gatvā karapatrikayā catasraḥ khaṇḍikāḥ kṛtāḥ |<br>
<a class='ref vai' id='vai019.003' href='#vai019.003'>Vai 019.003</a> taccūrṇakasyārthaṁ kārṣāpaṇasahasreṇa vikrītaṁ vartate |<br>
tatastasya puruṣasya pañcakārṣāpaṇaśatāni dattāni |<br>
<a class='ref vai' id='vai019.004' href='#vai019.004'>Vai 019.004</a> uktaṁ ca—enaṁ kāṣṭhabhārakamamuṣmin gṛhe bhavilapatnī tiṣṭhati tatra naya, vaktavyā pūrṇena preṣiteti |<br>
<a class='ref vai' id='vai019.005' href='#vai019.005'>Vai 019.005</a> tenāsau nīto yathāvṛttaṁ cārocitam |<br>
sā urasi prahāraṁ dattvā kathayati—yadyasāvarthātparibhraṣṭaḥ, kiṁ prajñayāpi paribhraṣṭah? pakvamānayeti pācanaṁ preṣitam |<br>
<a class='ref vai' id='vai019.007' href='#vai019.007'>Vai 019.007</a> tadeva nāsti yat paktavyamiti |<br>
pūrṇena śeṣakatipayakārṣāpaṇairdāsadāsīgomahiṣīvastrāṇi jīvitopakaraṇāni pakvamādāyāgatya dampatyorupanāmitavān |<br>
<a class='ref vai' id='vai019.008' href='#vai019.008'>Vai 019.008</a> tena kuṭumbaṁ saṁtoṣitam |<br>
|<br>
<a class='ref vai' id='vai019.009' href='#vai019.009'>Vai 019.009</a> atrāntare saurpārakīyo rājā dāhajvareṇa viklavībhūtaḥ |<br>
tasya vaidyairgośīrṣacandanamupā diṣṭam |<br>
<a class='ref vai' id='vai019.010' href='#vai019.010'>Vai 019.010</a> tato ’mātyā gośīrṣacandanaṁ samanveṣayitumārabdhāḥ |<br>
tairvīthyāṁ pāramparyeṇa śrutam |<br>
te pūrṇasya sakāśaṁ gatvā kathayanti—tavāsti gośīrṣacandanam? sa āha—asti |<br>
<a class='ref vai' id='vai019.011' href='#vai019.011'>Vai 019.011</a> te ūcuh—kiyatā mūlyena dīyate? sa āha—kārṣāpaṇasahasreṇa |<br>
<a class='ref vai' id='vai019.012' href='#vai019.012'>Vai 019.012</a> taiḥ kārṣāpaṇasahasreṇa gṛhītvā rājñaḥ pralepo dattaḥ, svasthībhūtaḥ |<br>
<a class='ref vai' id='vai019.013' href='#vai019.013'>Vai 019.013</a> rājā saṁlakṣayati—kīdṛśo ’sau yasya gṛhe gośīrṣacandanaṁ nāsti |<br>
rājā pṛcchati—kuta etat? deva pūrṇāt |<br>
<a class='ref vai' id='vai019.014' href='#vai019.014'>Vai 019.014</a> āhūyatāṁ pūrṇakaḥ |<br>
sa dūtena gatvā uktah—pūrṇa, devastvāṁ śabdāpayatīti |<br>
<a class='ref vai' id='vai019.015' href='#vai019.015'>Vai 019.015</a> sa vicārayitumārabdhah—kimarthaṁ māṁ rājā śabdāpayati? sa saṁlakṣayati—gośīrṣacandanenāsau rājā svasthībhūtaḥ |<br>
<a class='ref vai' id='vai019.016' href='#vai019.016'>Vai 019.016</a> tadarthaṁ māṁ śabdāyati |<br>
sarvathā gośīrṣacandanamādāya gantavyam |<br>
<a class='ref vai' id='vai019.017' href='#vai019.017'>Vai 019.017</a> sa gośīrṣacandanasya tisro gaṇḍikā vastreṇa pidhāyaikaṁ pāṇinā gṛhītvā rājñaḥ sakāśaṁ gataḥ |<br>
<a class='ref vai' id='vai019.018' href='#vai019.018'>Vai 019.018</a> rājñā pṛṣṭah—pūrṇa, asti kiṁcid gośīrṣacandanam |<br>
sa kathayati—deva idamasti |<br>
<a class='ref vai' id='vai019.019' href='#vai019.019'>Vai 019.019</a> kimasya mūlyam? deva suvarṇalakṣāḥ |<br>
aparamasti? deva asti |<br>
tena tāstisro gaṇḍikā darśitāḥ |<br>
<a class='ref vai' id='vai019.020' href='#vai019.020'>Vai 019.020</a> rājñāmātyānāmājñā dattā—pūrṇasya catasraḥ suvarṇalakṣāḥ prayacchateti |<br>
<a class='ref vai' id='vai019.021' href='#vai019.021'>Vai 019.021</a> pūrṇaḥ kathayati—deva, tisro dīyantām |<br>
ekagaṇḍikā devasya prābhṛtamiti |<br>
tatastasya tisro dattāḥ |<br>
<a class='ref vai' id='vai019.022' href='#vai019.022'>Vai 019.022</a> rājā kathayati—pūrṇa, parituṣṭo ’ham |<br>
vada kiṁ te varamanuprayacchāmīti |<br>
pūrṇaḥ kathayati—yadi me devaḥ parituṣṭo devasya vijate ’paribhūto vaseyamiti |<br>
<a class='ref vai' id='vai019.023' href='#vai019.023'>Vai 019.023</a> rājñā amātyānāmājñā dattā—bhavantaḥ, adyāgreṇa kumārāṇāmājñā deyā na tvevaṁ pūrṇasyeti |<br>
<a class='ref vai' id='vai019.024' href='#vai019.024'>Vai 019.024</a> yāvanmahāsamudrāt pañcamātrāṇi vaṇikśatāni saṁsiddhayānapātrāṇi sūrpārakaṁ nagaramanuprāptāni |<br>
<a class='ref vai' id='vai019.025' href='#vai019.025'>Vai 019.025</a> vaṇiggrāmeṇa kriyākāraḥ kṛtah—na kenacidasmākaṁ samastānāṁ nirgatyaikākinā vaṇijāṁ sakāśamupasaṁkramitavyam |<br>
<a class='ref vai' id='vai019.026' href='#vai019.026'>Vai 019.026</a> gaṇa eva saṁbhūya bhāṇḍaṁ grahīṣyatīti |<br>
<a class='ref vai' id='vai019.027' href='#vai019.027'>Vai 019.027</a> apare kathayanti—pūrṇamapi śabdāpayāmaḥ |<br>
anye kathayanti—kiṁ tasya kṛpaṇasyāsti yaḥ śabdāyata iti |<br>
<a class='ref vai' id='vai019.028' href='#vai019.028'>Vai 019.028</a> tena khalu samayena pūrṇo bahirnirgataḥ |<br>
tena śrutaṁ mahāsamudrāt pañca vaṇikchatāni saṁsiddhayānapātrāṇi sūrpārakaṁ nagaramanuprāptānīti |<br>
<a class='ref vai' id='vai019.030' href='#vai019.030'>Vai 019.030</a> so ’praviśyaiva nagaraṁ teṣāṁ sakāśamupasaṁkrāntaḥ |<br>
pṛcchati—bhavataḥ, kimidaṁ dravyamiti? te kathayanti—idaṁ cedaṁ ceti |<br>
<a class='ref vai' id='vai019.031' href='#vai019.031'>Vai 019.031</a> kiṁ mūlyam? te kathayanti—sārthavāha, dūramapi paramapi gatvā tvameva praṣṭavyaḥ |<br>
<a class='ref vai' id='vai019.032' href='#vai019.032'>Vai 019.032</a> yadyapyevaṁ tathāpi ucyatāṁ mūlyam |<br>
tairaṣṭādaśa suvarṇalakṣā mūlyamupadiṣṭam |<br>
sa <a class='ref vai' id='vai20.000' href='#vai20.000'>Vai 20.000</a>kathayati—bhavantastisro lakṣā avadraṁgaṁ gṛhṇīta, mamaitat |<br>
<a class='ref vai' id='vai020.001' href='#vai020.001'>Vai 020.001</a> paṇyamavaśiṣṭaṁ dāsyāmi |<br>
tathā bhavatu |<br>
<a class='ref vai' id='vai020.002' href='#vai020.002'>Vai 020.002</a> tena tisro lakṣā ānāyya dattāḥ |<br>
svamudrālakṣitaṁ ca kṛtvā prakrāntaḥ |<br>
tato vaṇiggrāmeṇāvacarakāḥ puruṣāḥ preṣitāh—paśyata kiṁ dravyamiti |<br>
<a class='ref vai' id='vai020.003' href='#vai020.003'>Vai 020.003</a> tairgatvā pṛṣṭāh—kiṁ dravyam? idaṁ cedaṁ ca |<br>
<a class='ref vai' id='vai020.004' href='#vai020.004'>Vai 020.004</a> asmākamapi pūrṇāni kośakoṣṭhāgārāṇi tiṣṭhanti |<br>
pūrṇāni vā bhavantu mā vā |<br>
api vikrītam |<br>
<a class='ref vai' id='vai020.005' href='#vai020.005'>Vai 020.005</a> kasyāntike? pūrṇasya |<br>
prabhūtamāsādayiṣyatha pūrṇasyāntikād vikrīya |<br>
te kathayanti—yattenāvadraṅge dattaṁ tad yūyaṁ mūlye ’pi na dāsyatha |<br>
<a class='ref vai' id='vai020.006' href='#vai020.006'>Vai 020.006</a> kiṁ tenāvadraṅge dattam? tisraḥ suvarṇalakṣāḥ |<br>
<a class='ref vai' id='vai020.007' href='#vai020.007'>Vai 020.007</a> sumuṣitāstena bhrātaraḥ kṛtāḥ |<br>
tairāgatya vaṇiggrāmasyārocitam |<br>
tatpaṇyaṁ vikrītam |<br>
<a class='ref vai' id='vai020.008' href='#vai020.008'>Vai 020.008</a> kasyāntike? pūrṇasya |<br>
prabhūtamāsādayiṣyanti pūrṇasyāntike vikrīya |<br>
yātenāvadraṅge dattaṁ tadyūyaṁ mūlye ’pi na dāsyatha |<br>
<a class='ref vai' id='vai020.009' href='#vai020.009'>Vai 020.009</a> kiṁ tenāvadraṅge dattam? tisraḥ suvarṇalakṣāḥ |<br>
<a class='ref vai' id='vai020.010' href='#vai020.010'>Vai 020.010</a> sumuṣitāstena te bhrātaraḥ kṛtāḥ |<br>
sa tairāhūyoktah—pūrṇa vaṇiggrāmeṇa kriyākāraḥ kṛtah—na kenacidekākinā grahītavyam |<br>
<a class='ref vai' id='vai020.011' href='#vai020.011'>Vai 020.011</a> vaṇiggrāma eva grahīṣyatītyeva |<br>
kasmātte gṛhītam? sa kathayati—bhavantaḥ, yadā yuṣmābhiḥ kriyākāraḥ kṛtastadā kimahaṁ na śabdito mama bhrātā vā? yuṣmābhireva kriyākāraḥ kṛto yūyameva pālayata |<br>
<a class='ref vai' id='vai020.013' href='#vai020.013'>Vai 020.013</a> tato vaṇiggrāmeṇa saṁjātāmarṣeṇa ṣaṣṭeḥ kārṣāpaṇānāmarthāyātape dhāritaḥ |<br>
<a class='ref vai' id='vai020.014' href='#vai020.014'>Vai 020.014</a> rājñaḥ pauruṣeyairdṛṣṭaḥ |<br>
tai rājñe ārocitam |<br>
rājā kathayati—bhavantaḥ, śabdayataitān |<br>
<a class='ref vai' id='vai020.015' href='#vai020.015'>Vai 020.015</a> taiḥ śabditāḥ |<br>
kathayati rājā—bhavantaḥ, kasyārthe yuṣmābhiḥ pūrṇa ātape vidhāritah? te kathayanti—deva vaṇiggrāmeṇa kriyākāraḥ kṛto na kenacidekākinā paṇyaṁ grahītavyamiti |<br>
<a class='ref vai' id='vai020.017' href='#vai020.017'>Vai 020.017</a> tadanenaikākinā gṛhītam |<br>
pūrṇaḥ kathayati—deva, samanuyujyantām yadaibhiḥ kriyākāraḥ kṛtastadā kimahamebhiḥ śabdito mama bhrātā vā? te kathayanti—deva neti |<br>
<a class='ref vai' id='vai020.019' href='#vai020.019'>Vai 020.019</a> rājā kathayati—bhavantaḥ, śobhanaṁ pūrṇaḥ kathayati—sa tairvrīḍitairmuktaḥ |<br>
yāvadapareṇa samayena rājñastena dravyeṇa prayojanamutpannam |<br>
<a class='ref vai' id='vai020.020' href='#vai020.020'>Vai 020.020</a> tena vaṇiggrāma āhūyoktah—bhavantaḥ, mamāmukena dravyeṇa prayojanam |<br>
<a class='ref vai' id='vai020.021' href='#vai020.021'>Vai 020.021</a> anuprayacchateti |<br>
te kathayanti—deva pūṇasyāsti |<br>
rājā kathayati—bahvantaḥ, nāhaṁ tasyājñāṁ dadāmi |<br>
<a class='ref vai' id='vai020.022' href='#vai020.022'>Vai 020.022</a> yūyameva tasyāntikāt krītvānuprayacchata |<br>
taiḥ pūrṇasya dūtaḥ preṣitah—vaṇiggrāmaḥ śabdayatīti |<br>
<a class='ref vai' id='vai020.023' href='#vai020.023'>Vai 020.023</a> sa kathayati—nāhamāgacchāmi |<br>
te vaṇiggrāmāḥ sarva eva saṁbhūya tasya niveśanaṁ gatvā dvāri sthitvā tairdūtaḥ preṣitaḥ |<br>
<a class='ref vai' id='vai020.024' href='#vai020.024'>Vai 020.024</a> pūrṇa, nirgaccha vaṇiggrāmo dvāri tiṣṭhatīti |<br>
<a class='ref vai' id='vai020.025' href='#vai020.025'>Vai 020.025</a> sa sāhaṁkāraḥ kāmakāramadattvā nirgataḥ |<br>
vaṇiggrāmaḥ kathayati—sārthavāha yathākrītakaṁ paṇyamanuprayaccha |<br>
<a class='ref vai' id='vai020.026' href='#vai020.026'>Vai 020.026</a> sa kathayati—ativāṇijako ’ham yadi yathākṛtaṁ paṇyamanuprayacchāmīti |<br>
te kathayanti—sārthavāha, dviguṇamūlyena dattam |<br>
<a class='ref vai' id='vai020.027' href='#vai020.027'>Vai 020.027</a> pañcadaśa lakṣāṇi teṣāṁ vaṇijyaṁ dattamavaśiṣṭaṁ svagṛhaṁ praveśitam |<br>
<a class='ref vai' id='vai020.028' href='#vai020.028'>Vai 020.028</a> sa saṁlakṣayati—kiṁ śakyamavaśyāyabindunā kumbhaṁ pūrayitum? mahāsamudramavatarāmīti |<br>
<a class='ref vai' id='vai020.029' href='#vai020.029'>Vai 020.029</a> tena sūrpārake nagare ghaṇṭāvaghoṣaṇaṁ kāritam—śṛṇvantu bhavantaḥ saurpārakīyā vaṇijaḥ |<br>
<a class='ref vai' id='vai020.030' href='#vai020.030'>Vai 020.030</a> pūrṇaḥ sārthavāho mahāsamudramavatarati |<br>
yo yuṣmākamutsahate pūrṇena sārthavāhena sārdhamaśulkenāgulmenātarapaṇyena mahāsamudramavatartuṁ sa mahāsamudragamanīyaṁ paṇyaṁ samudānayatviti |<br>
<a class='ref vai' id='vai020.032' href='#vai020.032'>Vai 020.032</a> pañcamātrairvaṇikśatairmahāsamudragamanīyaṁ paṇyaṁ samudānītam |<br>
tataḥ pūrṇaḥ sārthavāhaḥ kṛtakutūhalamaṅgalasvastyayanah<a class='ref vai' id='vai21.000' href='#vai21.000'>Vai 21.000</a> pañcavaṇikśataparivāro mahāsamudramavatīrṇaḥ |<br>
<a class='ref vai' id='vai021.001' href='#vai021.001'>Vai 021.001</a> maṅgalasvastyayanaḥ pañcavaṇikśataparivāro mahāsamudramavatīrṇaḥ |<br>
sa saṁsiddhayānapātraśca pratyāgataḥ |<br>
<a class='ref vai' id='vai021.002' href='#vai021.002'>Vai 021.002</a> evam yāvat ṣaṭkṛtvaḥ |<br>
sāmantakena śabdo viśrutaḥ |<br>
pūrṇaḥ ṣaṭkṛtvo mahāsamudramavatīrṇaḥ saṁsiddhayānapātraśca pratyāgata iti |<br>
<a class='ref vai' id='vai021.003' href='#vai021.003'>Vai 021.003</a> śrāvasteyā vaṇijaḥ paṇyamādāya sūrpārakaṁ nagaraṁ gatāḥ |<br>
<a class='ref vai' id='vai021.004' href='#vai021.004'>Vai 021.004</a> te mārgaśramaṁ prativinodya yena pūrṇaḥ sārthavāhastenopasaṁkrāntāḥ |<br>
uapsaṁkramya kathayanti—sārthavāha mahāsamudramavatarāmeti |<br>
<a class='ref vai' id='vai021.005' href='#vai021.005'>Vai 021.005</a> sa kathayati—bhavantaḥ, asti kaścidyuṣmābhirdṛṣṭaḥ śruto vā ṣaṭkṛtvo mahāsamudrātsaṁsiddhayānapātrāgataḥ saptamaṁ vāramavataran? te kathayanti—pūrṇa, vayaṁ tvāmuddiśya dūrādāgatāḥ |<br>
<a class='ref vai' id='vai021.007' href='#vai021.007'>Vai 021.007</a> yadi nāvatarasi, tvameva pramāṇamiti |<br>
sa saṁlakṣayati—kiṁ cāpyahaṁ dhanenānarthī tathāpyeṣāmarthāyāvatarāmīti |<br>
<a class='ref vai' id='vai021.008' href='#vai021.008'>Vai 021.008</a> sa taiḥ sārdhaṁ mahāsamudraṁ saṁprasthitaḥ |<br>
<a class='ref vai' id='vai021.009' href='#vai021.009'>Vai 021.009</a> te rātryāḥ pratyūṣasamaye udānāt pārāyaṇāt satyadṛśaḥ sthaviragāthāḥ śailagāthā munigāthā arthavargīyāṇi ca sūtrāṇi vistareṇa svareṇa svādhyāyaṁ kurvanti |<br>
<a class='ref vai' id='vai021.010' href='#vai021.010'>Vai 021.010</a> tena te śrutāḥ |<br>
sa kathayati—bhavantaḥ, śobhanāni gītāni gāyatha |<br>
<a class='ref vai' id='vai021.011' href='#vai021.011'>Vai 021.011</a> te kathayanti—sārthavāha, naitāni? kiṁtu khalvetadbuddhavacanam |<br>
<a class='ref vai' id='vai021.012' href='#vai021.012'>Vai 021.012</a> sa buddha ityaśrutapūrvaṁ śabdaṁ śrutvā sarvaromakūpāni āhṛṣṭāni |<br>
sa ādarajātaḥ pṛcchati—bhavantaḥ, ko ’yaṁ buddhanāmeti |<br>
<a class='ref vai' id='vai021.013' href='#vai021.013'>Vai 021.013</a> te kathayanti—asti śramaṇo gautamaḥ śākyaputraḥ śākyakulātkeśaśmaśrūṇyavatārya kāṣāyāṇi vastrāṇi ācchādya samyageva śraddhayā agārādanagārikāṁ pravrajitaḥ |<br>
<a class='ref vai' id='vai021.015' href='#vai021.015'>Vai 021.015</a> so ’nuttarāṁ samyaksambodhimabhisambuddhaḥ |<br>
sa eṣa sārthavāha buddho nāma |<br>
<a class='ref vai' id='vai021.016' href='#vai021.016'>Vai 021.016</a> kutra bhavantaḥ sa bhagavānetarhi viharati? sārthavāha, śrāvstyāṁ jetavane ’nāthapiṇḍadasyārāme |<br>
<a class='ref vai' id='vai021.017' href='#vai021.017'>Vai 021.017</a> sa taṁ hṛdi kṛtvā taiḥ sārdhaṁ mahāsamudramavatīrṇaḥ saṁsiddhayānapātraśca pratyāgataḥ |<br>
bhrātāsya bhavilaḥ saṁlakṣayati—parikhinno ’yaṁ mahāsamudragamanena, niveśo ’sya kartavya iti |<br>
<a class='ref vai' id='vai021.018' href='#vai021.018'>Vai 021.018</a> sa tenoktah—bhrātaḥ, kathaya katarasya dhaninaḥ sārthavāhasya vā tavārthāya duhitaraṁ prārthayāmīti |<br>
<a class='ref vai' id='vai021.019' href='#vai021.019'>Vai 021.019</a> sa kathayati—nāhaṁ kāmairarthī |<br>
<a class='ref vai' id='vai021.020' href='#vai021.020'>Vai 021.020</a> yadyanujānāsi, pravrajāmīti |<br>
sa kathayati—yadāsmākaṁ gṛhe vārtā nāsti, tadā na pravrajitaḥ |<br>
<a class='ref vai' id='vai021.021' href='#vai021.021'>Vai 021.021</a> idānīṁ kāmārthaṁ pravrajasi |<br>
pūrṇaḥ kathayati—bhrātaḥ, tadānīṁ na śobhate, idānīṁ tu yuktam |<br>
<a class='ref vai' id='vai021.022' href='#vai021.022'>Vai 021.022</a> sa tenāvaśyaṁ nirbandhaṁ jñātvānujñātaḥ |<br>
sa kathayati—bhrātaḥ, mahāsamudro bahvādīnavo ’lpāsvādaḥ |<br>
<a class='ref vai' id='vai021.023' href='#vai021.023'>Vai 021.023</a> bahavo ’vataranti, alpā vyuttiṣṭhanti |<br>
sarvathā na tvayā mahāsamudramavatartavyam |<br>
nyāyopārjitaṁ te prabhūtaṁ dhanamasti, eṣāṁ tu tava bhrātṛrṇāmanyāyoparjitam |<br>
<a class='ref vai' id='vai021.024' href='#vai021.024'>Vai 021.024</a> yadyete kathayanti ekadhye vasāmeti, na vastavyam |<br>
<a class='ref vai' id='vai021.025' href='#vai021.025'>Vai 021.025</a> ityuktvopasthāyakamādāya śrāvastīṁ saṁprasthitaḥ |<br>
anupūrveṇa śrāvastīmanuprāptaḥ |<br>
|<br>
<a class='ref vai' id='vai021.026' href='#vai021.026'>Vai 021.026</a> śrāvastyāmudyāne sthitena anāthapiṇḍadasya gṛhapaterdūto ’nupreṣitaḥ |<br>
tena gatvā anāthapiṇḍadasya gṛhapterārocitam—gṛhapate, pūrṇaḥ sārthavāha udyāne tiṣṭhati gṛhapatiṁ draṣṭukāma iti |<br>
<a class='ref vai' id='vai021.028' href='#vai021.028'>Vai 021.028</a> anāthapiṇḍado gṛhapatiḥ saṁlakṣayati—nūnaṁ jalayānena khinna idānīṁ sthalayānenāgataḥ |<br>
<a class='ref vai' id='vai021.029' href='#vai021.029'>Vai 021.029</a> tataḥ pṛcchati—bhoḥ puruṣa, kiyatprabhūtaṁ paṇyamānītam |<br>
sa kathayati—kuto ’sya paṇyam? upasthāyakadvitīyaḥ |<br>
<a class='ref vai' id='vai021.030' href='#vai021.030'>Vai 021.030</a> sa cāhaṁ ca |<br>
anāthapiṇḍadaḥ saṁlakṣayati—na mama pratirūpam yadahaṁ pradhānapuruṣamasatkāreṇa praveśayeyamiti |<br>
<a class='ref vai' id='vai021.031' href='#vai021.031'>Vai 021.031</a> sa tena mahatā satkāreṇa praveśita udvartitaḥ snāpito bhojitaḥ |<br>
<a class='ref vai' id='vai021.032' href='#vai021.032'>Vai 021.032</a> svairālāpeṇāvasthitayoranāthapiṇḍadaḥ pṛcchati—<a class='ref vai' id='vai22.000' href='#vai22.000'>Vai 22.000</a>sārthavāha, kimāgamanaprayojanam? apūrveṇa gṛhapate icchāmi svākhyāte dharmavinaye pravrajyāmupasampadaṁ bhikṣubhāvamiti |<br>
<a class='ref vai' id='vai022.002' href='#vai022.002'>Vai 022.002</a> tato ’nāthapiṇḍado gṛhapatiḥ pūrvaṁ kāyamabhyunnamayya dakṣiṇaṁ bāhuṁ prasāryodānamudānayati—aho buddhaḥ |<br>
<a class='ref vai' id='vai022.003' href='#vai022.003'>Vai 022.003</a> aho dharmaḥ |<br>
aho saṁghasya svākhyātatā |<br>
yatredānīmīdṛśāḥ pradhānapuruṣā vistīrṇasvajanabandhuvargamapahāya sphītāni ca kośakoṣṭhāgārāṇi ākāṅkṣanti svākhyāte dharmavinaye pravrajyāmupasampadaṁ bhikṣubhāvamiti |<br>
<a class='ref vai' id='vai022.005' href='#vai022.005'>Vai 022.005</a> tato ’nāthapiṇḍado gṛḥpatiḥ pūrṇaṁ sārthavāhamādāya yena bhagavāṁstenopasaṁkrāntaḥ |<br>
<a class='ref vai' id='vai022.006' href='#vai022.006'>Vai 022.006</a> tena khalu samayena bhagavānanekaśatāyā bhikṣupariṣadaḥ purastānniṣaṇṇo dharmaṁ deśayati |<br>
<a class='ref vai' id='vai022.007' href='#vai022.007'>Vai 022.007</a> adrākṣīd bhagavānanāthapiṇḍadaṁ gṛhapatiṁ saprābhṛtamāgacchantam |<br>
<a class='ref vai' id='vai022.008' href='#vai022.008'>Vai 022.008</a> dṛṣṭvā ca punarbhikṣūnāmantrayate sma—eṣa bhikṣavo ’nāthapiṇḍado gṛhapatiḥ saprābhṛta āgacchati |<br>
<a class='ref vai' id='vai022.009' href='#vai022.009'>Vai 022.009</a> nāsti tathāgatasyaivaṁvidhaḥ prābhṛto yathā vaineyaprābhṛta iti |<br>
<a class='ref vai' id='vai022.010' href='#vai022.010'>Vai 022.010</a> tato ’nāthapiṇḍado gṛhapatirbhagavataḥ pādābhivandanaṁ kṛtvā pūrṇena sārthavāhena sārdhamekānte niṣaṇṇaḥ |<br>
<a class='ref vai' id='vai022.011' href='#vai022.011'>Vai 022.011</a> ekāntaniṣaṇṇo ’nāthapiṇḍado gṛhapatirbhagavantamidamavocat—ayaṁ bhadanta pūrṇaḥ sārthavāha ākāṅkṣati svākhyāte dharmavinaye pravrajyāmupasampadaṁ bhikṣubhāvam |<br>
<a class='ref vai' id='vai022.012' href='#vai022.012'>Vai 022.012</a> taṁ bhagavān pravrājayatu upasampādayedanukampāmupādāyeti |<br>
<a class='ref vai' id='vai022.013' href='#vai022.013'>Vai 022.013</a> adhivāsayati bhagavānanāthapiṇḍadasya gṛhapatestūṣṇībhāvena |<br>
<a class='ref vai' id='vai022.014' href='#vai022.014'>Vai 022.014</a> tato bhagavān pūrṇaṁ sārthavāhamāmantrayate—ehi bhikṣo cara brahmacaryamiti |<br>
sa bhagavato vācāvasāne muṇḍaḥ saṁvṛttaḥ saṁghāṭiprāvṛtaḥ pātrakarakavyagrahastaḥ saptāhāvaropitakeśaśmaśrurvarṣaśatopasampannasya bhikṣorīryāpathenāvāsthitaḥ |<br>
<a class='ref vai' id='vai022.017' href='#vai022.017'>Vai 022.017</a> ehīti coktaḥ sa tathāgatena muṇḍaśca saṁghāṭiparītadehaḥ |<br>
<a class='ref vai' id='vai022.019' href='#vai022.019'>Vai 022.019</a> sadyaḥ praśāntendriya eva tasthau evaṁ sthito buddhamanorathena (4)|<br>
<a class='ref vai' id='vai022.021' href='#vai022.021'>Vai 022.021</a> athāpareṇa samayenāyuṣmān pūrṇo yena bhagavāṁstenopasaṁkrāntaḥ |<br>
upasaṁkramya bhagavataḥ pādau śirasā vanditvaikānte ’sthāt |<br>
<a class='ref vai' id='vai022.022' href='#vai022.022'>Vai 022.022</a> ekānte sthita āyuṣmān pūrṇo bhagavantamidamavocat—sādhu me bhagavāṁstathā saṁkṣiptena dharmaṁ deśayatu yathāhaṁ bhagavato ’ntikāt saṁkṣiptena dharmaṁ śrutvaiko vyapakṛṣṭo ’pramatta ātāpī prahitātmā vihareyam |<br>
<a class='ref vai' id='vai022.024' href='#vai022.024'>Vai 022.024</a> yadarthaṁ kulaputrāḥ keśaśmaśrūṇi avatārya kāṣāyāṇi vastrāṇi ācchādya samyageva śraddhayā agārādanagārikāṁ pravrajanti, tadanuttaraṁ brahmacaryaparyavasānaṁ dṛṣṭadharme svayamabhijñāya sākṣātkṛtvopasampadya pravrajayeyam—kṣīṇā me jātiruṣitaṁ brahmacaryaṁ kṛtaṁ karaṇīyaṁ nāparamasmādbhavaṁ prajānāmīti |<br>
<a class='ref vai' id='vai022.027' href='#vai022.027'>Vai 022.027</a> evamukte bhagavānāyuṣmantaṁ pūrṇamidamavocat—sādhu pūrṇa, sādhu khalu tvaṁ pūrṇa yastvamevaṁ vadasi—sādhu me bhagavāṁstathā saṁkṣiptena dharmaṁ deśayatu pūrvavadyāvannāparamasmād bhavaṁ prajānāmīti |<br>
<a class='ref vai' id='vai022.029' href='#vai022.029'>Vai 022.029</a> tena hi pūrṇa śṛṇu, sādhu ca suṣṭhu ca manasi kuru, bhāṣiṣye |<br>
|<br>
<a class='ref vai' id='vai022.031' href='#vai022.031'>Vai 022.031</a> santi pūrṇa cakṣurvijñeyāni rūpāṇīṣṭakāni kāntāni priyāṇi manāpāni kāmopasaṁhitāni rañjanīyāni |<br>
<a class='ref vai' id='vai022.032' href='#vai022.032'>Vai 022.032</a> tāni cedbhikṣurdṛṣṭvābhinandati abhivadāti adhyavasyati adhyavasāya <a class='ref vai' id='vai23.000' href='#vai23.000'>Vai 23.000</a>tiṣṭhati, tāni abhinandato ’bhivadato ’dhyavasato ’dhyavasāya tiṣṭhata ānandī bhavati |<br>
<a class='ref vai' id='vai023.001' href='#vai023.001'>Vai 023.001</a> ānandyānandīsaumanasyaṁ bhavati |<br>
<a class='ref vai' id='vai023.002' href='#vai023.002'>Vai 023.002</a> nandīsaumanasye sati sarāgo bhavati |<br>
nandīsarāge sati nandīsarāgasamyojanaṁ bhavati |<br>
<a class='ref vai' id='vai023.003' href='#vai023.003'>Vai 023.003</a> nandīsarāgasamyojanasamyuktaḥ pūrṇa bhikṣurāarannirvāṇasyocyate |<br>
santi pūrṇa śrotravijñeyāḥ śabdāḥ, ghrāṇavijñeyā gandhāḥ, jihvāvijñeyā rasāḥ, kāyavijñeyāni spraṣṭavyāni, manovijñeyā dharmā iṣṭāḥ kāntāḥ priyā manāpāḥ kāmopasaṁhitā rañjanīyāḥ |<br>
<a class='ref vai' id='vai023.006' href='#vai023.006'>Vai 023.006</a> tāṁśca bhikṣurdṛṣṭvā pūrvavad yāvadārānnirvāṇasyeti ucyate |<br>
santi tu pūrṇa cakṣurvijñeyāni rūpāṇi iṣṭāni kāntāni priyāṇi manāpāni pūrvavad yavat śuklapakṣeṇāntike nirvāṇasyeti ucyate |<br>
<a class='ref vai' id='vai023.008' href='#vai023.008'>Vai 023.008</a> anena tvaṁ pūrṇa mayā saṁkṣiptenāvavādena coditaḥ |<br>
kutrecchasi vastuṁ kutrecchasi vāsaṁ kalpayitum? anenāhaṁ bhadanta bhagavatā saṁkṣiptenāvavādena codita icchāmi śroṇāparāntakeṣu janapadeṣu vastuṁ śroṇāparāntakeṣu janapadeṣu vāsaṁ kalpayitum |<br>
<a class='ref vai' id='vai023.010' href='#vai023.010'>Vai 023.010</a> caṇḍāḥ pūrṇa śroṇāparāntikā manuṣyā rabhasāḥ karkaśā ākrośakā roṣakāḥ paribhāṣakāḥ |<br>
<a class='ref vai' id='vai023.011' href='#vai023.011'>Vai 023.011</a> sacet tvāṁ pūrṇa śroṇāparāntakā manuṣyā saṁmukhaṁ pāpikayā asatyayā paruṣayā vācā ākrokṣyanti roṣayiṣyanti paribhāṣiṣyante, tasya te kathaṁ bhaviṣyati? sacenmāṁ bhadanta śroṇāparāntakā manuṣyāḥ saṁmukhaṁ pāpikayā asātyayā paruṣayā vācā ākrokṣyanti roṣayiṣyanti paribhāṣiṣyante, tasya mamaivaṁ bhaviṣyati—bhadrakā bata śroṇāparāntakā manuṣyāḥ, snigdhakā bata śroṇāparāntakā manuṣyāḥ, ye māṁ saṁmukhaṁ pāpikayā asatyayā paruṣayā vācā ākrośanti roṣayanti paribhāṣante |<br>
<a class='ref vai' id='vai023.017' href='#vai023.017'>Vai 023.017</a> no tu pāṇinā vā loṣṭena vā praharantīti |<br>
caṇḍāḥ pūrṇa śroṇāparāntakā manuṣyāḥ pūrvavat yāvat paribhāṣakāḥ |<br>
<a class='ref vai' id='vai023.018' href='#vai023.018'>Vai 023.018</a> sacet tvāṁ pūrṇa śroṇāparāntakā manuṣyāḥ pāṇinā vā loṣṭena vā prahariṣyanti, tasya te kathaṁ bhaviṣyati? sacenmāṁ bhadanta śroṇāparāntakā manuṣyāḥ pāṇinā vā loṣṭena vā prahariṣyanti, tasya mamaivaṁ bhaviṣyati—bhadrakā bata śroṇāparāntakā manuṣyāḥ, snehakā bata śroṇāparāntakā manuṣyāḥ, ye māṁ pāṇinā vā loṣṭena vā praharanti, no tu daṇḍena vā śastreṇa vā praharantīti |<br>
<a class='ref vai' id='vai023.022' href='#vai023.022'>Vai 023.022</a> caṇḍāḥ pūrṇa śroṇāparāntakā manuṣyāḥ pūrvavad yāvat paribhāṣakāḥ |<br>
<a class='ref vai' id='vai023.023' href='#vai023.023'>Vai 023.023</a> sacet tvāṁ pūrṇa śroṇāparāntakā manuṣyā daṇḍena vā śastreṇa vā prahariṣyanti, tasya te kathaṁ bhaviṣyati? sacenmāṁ bhadanta śroṇāparāntakā manuṣyā daṇḍena vā śastreṇa vā prahariṣyanti, tasya mamaivaṁ bhaviṣyati—bhadrakā bata śroṇāparāntakā manuṣyāḥ, snehakā bata śroṇāparāntakā manuṣyāḥ, ye māṁ daṇḍena vā śastreṇa vā praharanti, no tu sarveṇa sarvaṁ jīvitād vyaparopayanti |<br>
<a class='ref vai' id='vai023.027' href='#vai023.027'>Vai 023.027</a> caṇḍāḥ pūrṇa śroṇāparāntakā manuṣyā yāvat paribhāṣakāḥ |<br>
sacet tvāṁ pūrṇa śroṇāparāntakā manuṣyāḥ sarveṇa sarvaṁ jīvitād vyaparopayiṣyanti, tasya te kathaṁ bhaviṣyati? sacenmāṁ bhadanta śroṇāparāntakā manuṣyāḥ sarveṇa sarvaṁ jīvitād vyaparoyiṣyanti, tasya me evaṁ bhaviṣyati—santi bhagavataḥ śrāvakā ye anena pūtikāyenārdīyamānā jehrīyante, vijugupsamānāḥ śastramapi ādhārayanti, viṣamapi bhikṣayanti, rajjvā baddhā api mriyante, prapātādapi prapatantyapi |<br>
<a class='ref vai' id='vai023.032' href='#vai023.032'>Vai 023.032</a> bhadrakā bata śroṇāparāntakā manuṣyakāḥ, snehakā <a class='ref vai' id='vai24.000' href='#vai24.000'>Vai 24.000</a>bata śroṇāparāntakā manuṣyāḥ, ye māmasmāt pūtikalevarādalpakṛcchreṇa parimocayantīti |<br>
<a class='ref vai' id='vai024.002' href='#vai024.002'>Vai 024.002</a> sādhu sādhu pūrṇa, śakyastvaṁ pūrṇa anena kṣāntisaurabhyena samanvāgataḥ śroṇāparāntakeṣu janapadeṣu vastuṁ śroṇāparāntakeṣu vāsaṁ kalpayitum |<br>
<a class='ref vai' id='vai024.003' href='#vai024.003'>Vai 024.003</a> gaccha tvaṁ pūrṇa, mukto mocaya, tīrṇastāraya, āśvasta āśvasaya, parinirvṛtaḥ parinirvāpayeti |<br>
|<br>
<a class='ref vai' id='vai024.005' href='#vai024.005'>Vai 024.005</a> athāyuṣmān pūrṇo bhagavato bhāṣitamabhinandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
<a class='ref vai' id='vai024.006' href='#vai024.006'>Vai 024.006</a> athāyuṣmān pūrṇastasyā eva rātreratyayāt pūrvāhṇe nivāsya pātracīvaramādāya śrāvastīṁ piṇḍāya prāvikṣat |<br>
<a class='ref vai' id='vai024.007' href='#vai024.007'>Vai 024.007</a> śrāvastīṁ piṇḍāya caritvā kṛtabhaktakṛtyaḥ paścādbhaktapiṇḍapātraḥ pratikrāntaḥ |<br>
<a class='ref vai' id='vai024.008' href='#vai024.008'>Vai 024.008</a> yathāparibhuktaśayanāsanaṁ pratisamayya samādāya pātracīvaram yena śroṇāparāntakā janapadāstena cārikāṁ carañ śroṇāparāntakāñ janapadānanuprāptaḥ |<br>
<a class='ref vai' id='vai024.010' href='#vai024.010'>Vai 024.010</a> athāyuṣmān pūrṇaḥ pūrvāhṇe nivāsya pātracīvaramādāya śroṇāparāntakaṁ piṇḍāya prāvikṣat |<br>
<a class='ref vai' id='vai024.011' href='#vai024.011'>Vai 024.011</a> anyatamaśca lubdhako dhanuṣpāṇirmṛgayāṁ nirgacchati |<br>
tena dṛṣṭaḥ |<br>
sa saṁlakṣayati—amaṅgalo ’yaṁ muṇḍakaḥ śramaṇako mayā dṛṣṭa iti viditvā ā karṇād dhanuḥ pūrayitvā yenāyuṣmān pūrṇastena pradhāvitaḥ |<br>
<a class='ref vai' id='vai024.013' href='#vai024.013'>Vai 024.013</a> sa āyuṣmatā pūrṇena dṛṣṭaḥ |<br>
dṛṣṭvā cettarāsaṅgaṁ vivartya kathayati—bhadramukha, asya duṣpūrasyārthe praviśāmi, atra prahareti |<br>
<a class='ref vai' id='vai024.014' href='#vai024.014'>Vai 024.014</a> gāthāṁ ca bhāṣate—<a class='ref vai' id='vai024.015' href='#vai024.015'>Vai 024.015</a> yasyārthe gahane caranti vihagā gacchanti bandhaṁ mṛgāḥ saṁgrāme śaraśaktatomaradharā naśyantyajasraṁ narāḥ |<br>
<a class='ref vai' id='vai024.017' href='#vai024.017'>Vai 024.017</a> dīnā durdinacāriṇaśca kṛpaṇā matsyā grasantyāyasam asyārthe udarasya pāpakalile dūrādihābhyāgataḥ (5)|<br>
iti |<br>
|<br>
<a class='ref vai' id='vai024.019' href='#vai024.019'>Vai 024.019</a> sa saṁlakṣayati—ayaṁ pravrajita īdṛśena kṣāntisaurabhyena samanvāgataḥ |<br>
kimasya praharāmīti matvā abhiprasannaḥ |<br>
<a class='ref vai' id='vai024.020' href='#vai024.020'>Vai 024.020</a> tato ’syāyuṣmatā pūrṇena dharmo deśyitaḥ, śaraṇagamanaśikṣāpadeśeṣu ca pratiṣṭhāpitaḥ |<br>
<a class='ref vai' id='vai024.021' href='#vai024.021'>Vai 024.021</a> anyāni ca pañcopāsakaśatāni kṛtāni pañcopāsikāśatāni |<br>
pañcavihāraśatāni kāritāni, anekāni ca mañcapīṭhavṛṣikoccakabimbopadhānacaturasrakaśatāni anupradāpitāni |<br>
<a class='ref vai' id='vai024.023' href='#vai024.023'>Vai 024.023</a> tasyaiva ca trimāsasyātyayāt tisro vidyāḥ kāyena sākṣātkṛtāḥ |<br>
arhan saṁvṛttaḥ |<br>
<a class='ref vai' id='vai024.024' href='#vai024.024'>Vai 024.024</a> traidhātukavītarāgo yāvat sendropendrāṇāṁ devānāṁ pūjyo mānyo ’bhivādyaśca saṁvṛttaḥ |<br>
|<br>
<a class='ref vai' id='vai024.025' href='#vai024.025'>Vai 024.025</a> yāvadapareṇa samayena dārukarṇibhrātrorbhogāstanutvaṁ parikṣayaṁ paryādānaṁ gatāḥ |<br>
tau kathayatah—gato ’sau asmākaṁ gṛhāt kālakarṇiprakhyaḥ |<br>
<a class='ref vai' id='vai024.026' href='#vai024.026'>Vai 024.026</a> āgaccha, ekadhye prativasāmaḥ |<br>
sa kathayati—kataro ’sau kālakarṇiprakhyah? tau kathayatah—pūrṇakaśrīḥ |<br>
<a class='ref vai' id='vai024.027' href='#vai024.027'>Vai 024.027</a> sā mama gṛhānniṣkrāntā |<br>
<a class='ref vai' id='vai024.028' href='#vai024.028'>Vai 024.028</a> nāsau kālakarṇiprakhyaḥ |<br>
tau kathayatah—śrīrvā bhavatu kālakarṇī vā, āgaccha ekadhye prativasāmaḥ |<br>
<a class='ref vai' id='vai024.029' href='#vai024.029'>Vai 024.029</a> sa kathayati—yuvayoranyāyopārjitaṁ dhanam, mama nyāyopārjitam |<br>
nāham yuvābhyāṁ sārdhamekadhye vāsaṁ kalpayāmīti |<br>
<a class='ref vai' id='vai024.030' href='#vai024.030'>Vai 024.030</a> tau kathayatah—tena dāsīputreṇa mahāsamudramavatīryāvatīrya bhogāḥ samudānītā yena tvaṁ bhuñjāno vikatthase |<br>
<a class='ref vai' id='vai024.031' href='#vai024.031'>Vai 024.031</a> kutastava sāmarthyaṁ mahāsamudramavatartumiti |<br>
sa tābhyāṁ mānaṁ grāhitaḥ |<br>
<a class='ref vai' id='vai024.032' href='#vai024.032'>Vai 024.032</a> sa saṁlakṣayati—ahamapi mahāsamudramavatarāmi |<br>
pūrvavat yāvanmahāsamudramavatīrṇah<a class='ref vai' id='vai25.000' href='#vai25.000'>Vai 25.000</a> |<br>
<a class='ref vai' id='vai025.001' href='#vai025.001'>Vai 025.001</a> yāvattadvahanaṁ vāyunā gośīrṣacandanavanamanupreritam |<br>
karṇadhāraḥ kathayati—bhavantaḥ, yattat śrūyate gośīrṣacandanavanamiti, idaṁ tat |<br>
<a class='ref vai' id='vai025.002' href='#vai025.002'>Vai 025.002</a> gṛhṇantu atra yatsāramiti |<br>
tena khalu samayena gośīrṣacandanavanaṁ maheśvarasya yakṣasya parigraho ’bhūt |<br>
<a class='ref vai' id='vai025.003' href='#vai025.003'>Vai 025.003</a> sa ca yakṣāṇām yakṣasamitiṁ gataḥ |<br>
tato gośīrṣacandanavane pañcamātrāṇi kuṭhāraśatāni voḍhumārabdhāni |<br>
<a class='ref vai' id='vai025.004' href='#vai025.004'>Vai 025.004</a> adrākṣīdapriyākhyo yo yakṣo gośīrṣacandanavane pañcamātrāṇi kuṭhāraśatāni vahataḥ |<br>
<a class='ref vai' id='vai025.005' href='#vai025.005'>Vai 025.005</a> dṛṣṭvā ca yena maheśvaro yakṣaḥ, tenopasaṁkrāntaḥ |<br>
<a class='ref vai' id='vai025.006' href='#vai025.006'>Vai 025.006</a> upasaṁkramya maheśvaram yakṣamidamavocat—yat khalu grāmaṇīrjānīyā gośīrṣacandanavane pañcamātrāṇi kuṭhāraśatāni vahanti |<br>
<a class='ref vai' id='vai025.007' href='#vai025.007'>Vai 025.007</a> yatte kṛtyaṁ vā karaṇīyaṁ vā tatkuruṣveti |<br>
atha maheśvaro yakṣo yakṣāṇāṁ samitimasamitiṁ kṛtvā saṁjātāmarṣo mahāntaṁ kālikāvātabhayaṁ saṁjanya yena gośīrṣacandanavanaṁ tena saṁprasthitaḥ |<br>
<a class='ref vai' id='vai025.009' href='#vai025.009'>Vai 025.009</a> karṇadhāreṇārocitam—śṛṇvantu bhavanto jāmbudvīpakā vaṇijah—yattat śrūyate mahākālikāvātabhayamiti, idaṁ tat |<br>
<a class='ref vai' id='vai025.010' href='#vai025.010'>Vai 025.010</a> kiṁ manyadhvamiti? tataste vaṇijo bhītāstrastāḥ saṁvignā āhṛṣṭaromakūpā devatāyācanaṁ kartumārabdhāḥ |<br>
<a class='ref vai' id='vai025.012' href='#vai025.012'>Vai 025.012</a> śivavaruṇakuberaśakrabrahmādyā suramanujoragayakṣadānavendrāḥ |<br>
<a class='ref vai' id='vai025.014' href='#vai025.014'>Vai 025.014</a> vyasanamatibhayaṁ vayaṁ prapannā vigatabhayā hi bhavantu no ’dya nāthāḥ (6)|<br>
<a class='ref vai' id='vai025.016' href='#vai025.016'>Vai 025.016</a> kecinnamasyanti śacīpatiṁ narā brahmāṇamanye hariśaṁkarāvapi |<br>
<a class='ref vai' id='vai025.018' href='#vai025.018'>Vai 025.018</a> bhūmyāśritān vṛkṣavanāśritāṁśca trāṇārthino vātapiśācadasthāh(yakṣāh?) (7)|<br>
<a class='ref vai' id='vai025.020' href='#vai025.020'>Vai 025.020</a> dārukarṇī alpotsukastiṣṭhati |<br>
vaṇijaḥ kathayanti—sārthavāha, vayaṁ kṛcchrasaṁkaṭasambādhaprāptāḥ |<br>
<a class='ref vai' id='vai025.021' href='#vai025.021'>Vai 025.021</a> kimarthamalpotsukastiṣṭhasīti? sa kathayati—bhavantaḥ, ahaṁ bhrātrā abhihitah—mahāsamudro ’lpāsvādo bahvādīnavaḥ |<br>
<a class='ref vai' id='vai025.022' href='#vai025.022'>Vai 025.022</a> tṛṣṇāndhā bahavo ’vataranti, svalpā vyutthāsyanti |<br>
na tvayā kenacit prakāreṇa mahāsamudramavatartavyamiti |<br>
<a class='ref vai' id='vai025.023' href='#vai025.023'>Vai 025.023</a> so ’haṁ tasya vacanamavacanaṁ kṛtvā mahāsamudramavatīrṇaḥ |<br>
<a class='ref vai' id='vai025.024' href='#vai025.024'>Vai 025.024</a> kimidānīṁ karomi? kastava bhrāatā? pūrṇaḥ |<br>
vaṇijaḥ kathayanti—bhavantaḥ, sa evāryapūrṇaḥ puṇyamaheśākhyaḥ |<br>
<a class='ref vai' id='vai025.025' href='#vai025.025'>Vai 025.025</a> tameva śaraṇaṁ prapadyāma iti |<br>
tairekasvareṇa sarvairevaṁ nādo muktah—namastasmai āryāya pūrṇāya, namo namastasmai āryāya pūrṇāyeti |<br>
<a class='ref vai' id='vai025.026' href='#vai025.026'>Vai 025.026</a> atha yā devatā āyuṣmatī pūrṇe ’bhiprasannā, sā yenāyuṣmān pūrṇastenopasaṁkrāntā |<br>
<a class='ref vai' id='vai025.027' href='#vai025.027'>Vai 025.027</a> upasaṁkramya āyuṣmantaṁ pūrṇamidamavocat—ārya, bhrātā te kṛcchrasaṁkaṭasambādhaprāptaḥ, samanvāhareti |<br>
<a class='ref vai' id='vai025.028' href='#vai025.028'>Vai 025.028</a> tena samanvāhṛtam |<br>
<a class='ref vai' id='vai025.029' href='#vai025.029'>Vai 025.029</a> tata āyuṣmān pūrṇastadrūpaṁ samādhiṁ samāpanno yathā samāhite citte śroṇāparāntake ’ntarhito mahāsamudre vahanasīmāyāṁ paryaṅkaṁ baddhvā avasthitaḥ |<br>
<a class='ref vai' id='vai025.030' href='#vai025.030'>Vai 025.030</a> tato ’sau kālikāvātaḥ sumerupratyāhata iva pratinivṛttaḥ |<br>
<a class='ref vai' id='vai025.031' href='#vai025.031'>Vai 025.031</a> atha maheśvaro yakṣaḥ saṁlakṣayati—pūrvam yat kiṁcidvahanaṁ kālikāvātena spṛśyate, tattūlapicuvata kṣipyate viśīryate ca |<br>
<a class='ref vai' id='vai025.032' href='#vai025.032'>Vai 025.032</a> idānīṁ ko yogo yena kālikāvātah <a class='ref vai' id='vai26.000' href='#vai26.000'>Vai 26.000</a>sumerupratyāhata iva pratinivṛttah? sa itaścāmutaśca pratyavekṣitumārabdho yāvat paśyati āyuṣmantaṁ pūrṇaṁ vahanasīmāyāṁ paryaṅkaṁ baddhvāvasthitam |<br>
<a class='ref vai' id='vai026.002' href='#vai026.002'>Vai 026.002</a> dṛṣṭvā ca punaḥ kathayati—ārya pūrṇa, kiṁ viheṭhayasīti? āyuṣmān pūrṇaḥ kathayati—jarādharmo ’ham |<br>
<a class='ref vai' id='vai026.003' href='#vai026.003'>Vai 026.003</a> kiṁ māmeva viheṭhayasi? yadi mayedṛśā guṇagaṇā nādhigatāḥ syurbhrātā me tvayā nāmāvaśeṣaḥ kṛtaḥ syāt |<br>
<a class='ref vai' id='vai026.004' href='#vai026.004'>Vai 026.004</a> maheśvaro yakṣaḥ kathayati—ārya idaṁ gośīrṣacandanavanaṁ rājñaścakaravartino ’rthāya dhāryate |<br>
<a class='ref vai' id='vai026.005' href='#vai026.005'>Vai 026.005</a> kiṁ manyase grāmaṇīḥ kiṁ varaṁ rājā cakravartī uta tathagato ’rhan samyaksambuddha? kim ārya bhagavāṁl loka utpannah? utpannaḥ |<br>
<a class='ref vai' id='vai026.007' href='#vai026.007'>Vai 026.007</a> yadi evam yadaparipūrṇaṁ tatparipūryatām |<br>
tataste vaṇijo gatapratyāgataprāṇā āyuṣmati pūrṇe cittamabhiprasādya tadvahanaṁ gośīrṣacandanasya pūrayitvā saṁprasthitāḥ |<br>
<a class='ref vai' id='vai026.008' href='#vai026.008'>Vai 026.008</a> anupūrveṇa sūrpārakaṁ nagaramanuprāptāḥ |<br>
|<br>
<a class='ref vai' id='vai026.010' href='#vai026.010'>Vai 026.010</a> tata āyuṣmān pūrṇo bhrātuḥ kathayati—yasya nāṁnā vahanaṁ saṁsiddhayānapātramāgacchati, tattasya gamyaṁ bhavati |<br>
<a class='ref vai' id='vai026.011' href='#vai026.011'>Vai 026.011</a> tvameṣāṁ vaṇijāṁ ratnasavibhāgaṁ kuru |<br>
ahamanena gośīrṣacandanena bhagavato ’rthāya candanamālaṁ prāsādaṁ kārayāmīti |<br>
<a class='ref vai' id='vai026.012' href='#vai026.012'>Vai 026.012</a> tena teṣāṁ vaṇijāṁ ratnaiḥ saṁvibhāgaḥ kṛtaḥ |<br>
<a class='ref vai' id='vai026.013' href='#vai026.013'>Vai 026.013</a> tata āyuṣmān pūrṇo gośīrṣacandanena prāsādaṁ māpayitumārabdhaḥ |<br>
tena śilpānāhūyoktāh—bhavantaḥ, kiṁ divase divase pañca kārṣāpaṇaśatāni gṛhṇīdhvamāhosvit gośīrṣacandanacūrṇasya biḍālapadam? te kathayanti—ārya gośīrṣacandanacūrṇasya biḍālapadam |<br>
<a class='ref vai' id='vai026.015' href='#vai026.015'>Vai 026.015</a> yāvat alpīyasā kālena candanamālaḥ prāsādaḥ kṛtaḥ |<br>
<a class='ref vai' id='vai026.016' href='#vai026.016'>Vai 026.016</a> rājā kathayati—bahvantaḥ, śobhanaṁ prāsādam |<br>
sarvajātakṛtaniṣṭhataḥ saṁvṛttaḥ |<br>
<a class='ref vai' id='vai026.017' href='#vai026.017'>Vai 026.017</a> yattatra saṁkalikā cūrṇaṁ cāvaśiṣṭam, tat piṣṭvā tatraiva pralepo dattaḥ |<br>
<a class='ref vai' id='vai026.018' href='#vai026.018'>Vai 026.018</a> te ca bhrātara parasparaṁ sarve kṣamitā uktāśca—buddhapramukhaṁ bhikṣusaṁghamupanimantrya bhojayata |<br>
ārya, kutra bhagavān? śrāvastyām |<br>
<a class='ref vai' id='vai026.019' href='#vai026.019'>Vai 026.019</a> kiyaddūramitaḥ śrāvastī? sātirekam yojanaśatam |<br>
rājānaṁ tāvadavalokayāmaḥ |<br>
<a class='ref vai' id='vai026.020' href='#vai026.020'>Vai 026.020</a> evaṁ kuruta |<br>
te rājñaḥ sakāśamupasaṁkrāntāḥ |<br>
upasaṁkramya śirasā praṇāmaṁ kṛtvā kathayanti—deva, icchāmo vayaṁ buddhapramukhaṁ bhikṣusaṁghamupanimantrya bhojayitum |<br>
<a class='ref vai' id='vai026.021' href='#vai026.021'>Vai 026.021</a> devo ’smākaṁ sāhāyyaṁ kalpayatu |<br>
<a class='ref vai' id='vai026.022' href='#vai026.022'>Vai 026.022</a> rājā kathayati—tataḥ śobhanam |<br>
tathā bhavatu |<br>
kalpayāmi |<br>
tata āyuṣmān pūrṇaḥ śaraṇapṛṣṭhamabhiruhya jetavanābhimukhaṁ sthitvā ubhe jānumaṇḍale pṛthivyāṁ pratiṣṭhāpya puṣpāṇi kṣiptvā dhūpaṁ saṁcārya ārāmikena ca sauvarṇabhṛṅgāraṁ grāhayitvā ārādhituṁ pravṛttaḥ |<br>
<a class='ref vai' id='vai026.025' href='#vai026.025'>Vai 026.025</a> viśuddhaśīlaṁ suviśuddhabuddhe bhaktābhisāre satatārthadarśin |<br>
<a class='ref vai' id='vai026.027' href='#vai026.027'>Vai 026.027</a> anāthabhūtān prasamīkṣya sādho kṛtvā kṛpāmāgamanaṁ kuruṣva (8)|<br>
iti |<br>
<a class='ref vai' id='vai026.029' href='#vai026.029'>Vai 026.029</a> tatastāni puṣpāṇi buddhānāṁ buddhānubhāvena devatānāṁ ca devatānubhāvenopari puṣpamaṇḍapaṁ kṛtvā jetavane gatvā sthitāni dūupo ’bhrakūṭavadudakaṁ vaidūryaśalākāvat |<br>
<a class='ref vai' id='vai026.030' href='#vai026.030'>Vai 026.030</a> āyuṣmānānando nimittakuśalaḥ |<br>
<a class='ref vai' id='vai026.031' href='#vai026.031'>Vai 026.031</a> sa kṛtakarapuṭo bhagavantaṁ papraccha—kuto bhagavan nimantraṇamāgatam? sūrpārakāt ānanda nagarāt |<br>
<a class='ref vai' id='vai026.032' href='#vai026.032'>Vai 026.032</a> kiyaddūre bhadanta sūrpārakaṁ nagaram? sātirekam ānanda <a class='ref vai' id='vai27.000' href='#vai27.000'>Vai 27.000</a>yojanaśatam |<br>
<a class='ref vai' id='vai027.001' href='#vai027.001'>Vai 027.001</a> gacchāmah? ānanda, bhikṣūnārocaya—yo yuṣmākamutsahate śvaḥ sūrpārakaṁ nagaraṁ gatvā bhoktum, sa śalākāṁ gṛhṇātu iti |<br>
<a class='ref vai' id='vai027.002' href='#vai027.002'>Vai 027.002</a> evaṁ bhadanteti āyuṣmānānando bhagavataḥ pratiśrutya śalākāṁ gṛhītvā bhagavataḥ purastāt sthitaḥ |<br>
<a class='ref vai' id='vai027.003' href='#vai027.003'>Vai 027.003</a> bhagavatā śalākā gṛhītā, sthavirasthaviraiśca bhikṣubhiḥ |<br>
|<br>
<a class='ref vai' id='vai027.004' href='#vai027.004'>Vai 027.004</a> tena khalu samayenāyuṣmān pūrṇaḥ kuṇḍopadhānīyakaḥ sthaviraḥ prajñāvimuktas tasyāmeva pariṣadi saṁniṣaṇṇo ’bhūt |<br>
<a class='ref vai' id='vai027.005' href='#vai027.005'>Vai 027.005</a> saṁnipatitaḥ |<br>
so ’pi śalākāṁ gṛhītumārabdhaḥ |<br>
tamāyuṣmānānando gāthayā pratyabhāṣata—<a class='ref vai' id='vai027.007' href='#vai027.007'>Vai 027.007</a> naitadbhoktavyamāyuṣman kośalādhipatergṛhe |<br>
<a class='ref vai' id='vai027.008' href='#vai027.008'>Vai 027.008</a> agāre vā sujātasya mṛgārabhavane ’thavā (9)|<br>
<a class='ref vai' id='vai027.009' href='#vai027.009'>Vai 027.009</a> sādhikam yojanaśataṁ sūrpārakamitaḥ puram |<br>
<a class='ref vai' id='vai027.010' href='#vai027.010'>Vai 027.010</a> ṛddhibhiryatra gantavyaṁ tūṣṇī tvaṁ bhava pūrṇaka (10)|<br>
iti |<br>
|<br>
<a class='ref vai' id='vai027.011' href='#vai027.011'>Vai 027.011</a> sa prajñāvimuktaḥ |<br>
tena ṛddhir notpāditā |<br>
tasyaitadabhavat—yena mayā sakalaṁ kleśagaṇaṁ vāntaṁ charditaṁ tyaktaṁ pratiniḥsṛṣṭam, so ’haṁ tīrthikasādhāraṇāyām ṛddhyāṁ viṣaṇṇaḥ |<br>
<a class='ref vai' id='vai027.012' href='#vai027.012'>Vai 027.012</a> tena vīryamāsthāya ṛddhimutpādya yāvadāyuṣmānānandas tṛtīyasthavirasya śalākāṁ na dadāti, tāvat tena gajabhujasadṛśaṁ bāhumabhiprasārya śalākā gṛhītā |<br>
<a class='ref vai' id='vai027.014' href='#vai027.014'>Vai 027.014</a> tato gāthāṁ bhāṣate—<a class='ref vai' id='vai027.015' href='#vai027.015'>Vai 027.015</a> vapuṣmattayā śrutena vā na balātkāraguṇaiśca gautama |<br>
<a class='ref vai' id='vai027.016' href='#vai027.016'>Vai 027.016</a> prabalairapi vānmanorathaiḥ ṣaḍabhijñatvamihādhigamyate (11)|<br>
<a class='ref vai' id='vai027.017' href='#vai027.017'>Vai 027.017</a> śamaśīlavipaśyanābalairvividhairdhyānabalaiḥ parīkṣitāḥ |<br>
<a class='ref vai' id='vai027.018' href='#vai027.018'>Vai 027.018</a> jarayā hi nipīḍitayauvanāḥ ṣaḍabhijñā hi bhavanti madvidhāḥ (12)|<br>
iti |<br>
|<br>
<a class='ref vai' id='vai027.019' href='#vai027.019'>Vai 027.019</a> tatra bhagavān bhikṣūnāmantrayate sma—eṣo ’gro me bhikṣavo bhikṣūṇāṁ mama śrāvakāṇāṁ caityaśalākāgrahaṇe |<br>
<a class='ref vai' id='vai027.020' href='#vai027.020'>Vai 027.020</a> tatprathamataḥ śalākāṁ gṛhṇatām yaduta pūrṇaḥ kuṇḍopadhānīyakaḥ sthaviraḥ |<br>
tatra bhagavānāyuṣmantamānandamāmantrayate—gaccha ānanda bhikṣūṇāmārocaya |<br>
<a class='ref vai' id='vai027.021' href='#vai027.021'>Vai 027.021</a> kiṁ cāpi uktaṁ mayā—praticchannakalyāṇairvo bhikṣavo vihartavyaṁ vivṛtapāpairiti, api tu tīrthikāvastabdhaṁ tannagaram |<br>
<a class='ref vai' id='vai027.023' href='#vai027.023'>Vai 027.023</a> yo vo yasyā ṛddherlābhī, tena tayā tatra sūrpārakaṁ nagaraṁ gatvā bhoktavyamiti |<br>
evaṁ bhadanteti āyuṣmānānando bhagavataḥ pratiśrutya bhikṣūṇāmārocayati—āyuṣmantaḥ, bhagavānevamāha—kiṁ cāpi uktaṁ mayā praticchannakalyāṇairvo bhikṣavo vihartavyamiti pūrvavat yāvat gatvā bhoktavyamiti |<br>
<a class='ref vai' id='vai027.026' href='#vai027.026'>Vai 027.026</a> tataḥ sūrpārakarājñā sūrpārakanagaramapagatapāṣāṇaśarkarakaṭhallaṁ vyavasthāpitaṁ candanavāripariṣiktaṁ nānāvidhasurabhidhūpaghaṭikāsamalaṁkṛtamāmuktapaṭṭadāmakalāpaṁ nānāpuṣpābhikīrṇaṁ ramaṇīyam |<br>
<a class='ref vai' id='vai027.028' href='#vai027.028'>Vai 027.028</a> sūrpārakasya nagarasyāṣṭādaśa dvārāṇi |<br>
tasyāpi rājñaḥ saptadaśa putrāḥ |<br>
<a class='ref vai' id='vai027.029' href='#vai027.029'>Vai 027.029</a> pratyekamekaikasmin dvāre paramayā vibhūtyā rājaputrā vyavasthitāḥ |<br>
mūladvāre ca mahatā rājānubhāvena sūrpārakādhipatī rājā āyuṣmān pūrṇo dārukarṇī stavakarṇī trapukarṇī ca vyavasthitaḥ |<br>
<a class='ref vai' id='vai027.031' href='#vai027.031'>Vai 027.031</a> yāvat patracārikā ṛddhyā haritacārikā bhājanacārikāścāgatāḥ |<br>
tān dṛṣṭvā rājā kathayati—bhadanta pūrṇa, kiṁ bhagavānāgatah? āyuṣmān pūrṇaḥ kathayati—mahārāja <a class='ref vai' id='vai28.000' href='#vai28.000'>Vai 28.000</a>patracārikā haritacārikā bhājanacārikāścaite, na tāvat bhagavān |<br>
<a class='ref vai' id='vai028.001' href='#vai028.001'>Vai 028.001</a> yāvat sthavirasthavirā bhikṣavo ’nekavidhābhirdhyānasamāpattibhiḥ saṁprāptaḥ |<br>
<a class='ref vai' id='vai028.002' href='#vai028.002'>Vai 028.002</a> punarapi pṛcchati—bhadanta pūrṇa, kiṁ bhagavānāgatah? āyuṣmān pūrṇaḥ kathayati—mahārāja na bhagavān, api tu khalu sthavirasthavirā eva te bhikṣava iti |<br>
<a class='ref vai' id='vai028.004' href='#vai028.004'>Vai 028.004</a> athānyatamopāsakastasyāṁ velāyāṁ gāthāṁ bhāṣate—<a class='ref vai' id='vai028.005' href='#vai028.005'>Vai 028.005</a> siṁhavyāghragajāśvanāgavṛṣabhānāśritya kecit śubhān kecidratnavimānaparvatatarūṁścitrān rathāṁścojjvalān |<br>
<a class='ref vai' id='vai028.007' href='#vai028.007'>Vai 028.007</a> anye toyadharā ivāmbaratale vidyullatālaṁkṛtā ṛddhyā devapurīmiva pramuditā gantuṁ samabhyudyatāḥ (13)|<br>
<a class='ref vai' id='vai028.009' href='#vai028.009'>Vai 028.009</a> gāṁ bhittvā hyutpatantyeke patantyantye nabhastalāt |<br>
<a class='ref vai' id='vai028.010' href='#vai028.010'>Vai 028.010</a> āsane nirmitāścaike paśya ṛddhimatāṁ balam (14)|<br>
iti |<br>
|<br>
<a class='ref vai' id='vai028.011' href='#vai028.011'>Vai 028.011</a> tato bhagavān bahirvihārasya pādau prakṣālya vihāraṁ praviśya ṛjuṁ kāyaṁ praṇidhāya pratimukhaṁ smṛtimupasthāpya prajñapta evāsane niṣaṇṇaḥ |<br>
<a class='ref vai' id='vai028.012' href='#vai028.012'>Vai 028.012</a> yāvad bhagavatā gandhakuṭyāṁ sābhisaṁskāraṁ pādo nyastaḥ, ṣaḍvikāraḥ pṛthivīkampo jātah—iyaṁ mahāpṛthivī calati saṁcalati saṁpracalati |<br>
<a class='ref vai' id='vai028.014' href='#vai028.014'>Vai 028.014</a> vyadhati pravyadhati saṁpravyadhati |<br>
pūrvadigbhāga unnamati, paścimo ’vanamati |<br>
<a class='ref vai' id='vai028.015' href='#vai028.015'>Vai 028.015</a> paścima unnamati, pūrvo ’vanamati |<br>
dakṣiṇa unnamati, uttaro ’vanamati |<br>
uttara unnamati, dakṣiṇo ’vanamati |<br>
<a class='ref vai' id='vai028.016' href='#vai028.016'>Vai 028.016</a> anta unnamati, madhyo ’vanamati |<br>
madhya unnamati, anto ’vanamati |<br>
rājā āyuṣmantaṁ pūrṇaṁ pṛcchati—ārya pūrṇa, kimetat? sa kathayati—mahārāja, bhagavatā gandhakuṭyāṁ sābhisaṁskāraḥ pādo nyastaḥ, tena ṣaṭvikāraḥ pṛthivīkampo jātaḥ |<br>
<a class='ref vai' id='vai028.018' href='#vai028.018'>Vai 028.018</a> tato bhagavatā kanakamarīcivarṇaprabhā utsṛṣṭā yayā jambudvīpo vilīnakanakāvabhāsaḥ saṁvṛttaḥ |<br>
<a class='ref vai' id='vai028.019' href='#vai028.019'>Vai 028.019</a> punarapi rājā vismayotphullalocanaḥ pṛcchati—ārya pūrṇa, idaṁ kim? sa kathayati—mahārāja bhagavatā kanakamarīcivarṇaprabhā utsṛṣṭeti |<br>
|<br>
<a class='ref vai' id='vai028.021' href='#vai028.021'>Vai 028.021</a> tato bhagavān dānto dāntaparivāraḥ śāntaḥ śāntaparivāraḥ pañcabhirarhacchāntaiḥ sārdhaṁ sūrpārakābhimukhaḥ saṁprasthitaḥ |<br>
<a class='ref vai' id='vai028.022' href='#vai028.022'>Vai 028.022</a> atha vā jetavananivāsinī devatā, sā bakulaśākhāṁ gṛhītvā bhagavataśchāyāṁ kurvantī pṛṣṭataḥ saṁprasthitā |<br>
<a class='ref vai' id='vai028.023' href='#vai028.023'>Vai 028.023</a> tasyā bhagavatā āśayaṁ dhātuṁ prakṛtiṁ ca jñātvā tādṛśī caturāryasatyasamprativedhakī dharmadeśanā kṛtā, yāṁ śrutvā tayā devatayā viṁśatiśikharasamudgataṁ satkāyadṛṣṭiśailaṁ jñānavajreṇa bhittvā śrotāpattiphalaṁ sākṣātkṛtam |<br>
<a class='ref vai' id='vai028.025' href='#vai028.025'>Vai 028.025</a> yāvadanyatamasmin pradeśe pañcamātrāṇi ghariṇīśatāni prativasanti |<br>
<a class='ref vai' id='vai028.026' href='#vai028.026'>Vai 028.026</a> adrākṣustā buddhaṁ bhagavantaṁ dvātriṁśatā mahāpuruṣalakṣaṇaiḥ samalaṁkṛtamaśītyānuvyañjanairvirājitagātraṁ vyāmaprabhālaṁkṛtaṁ sūryasahasrātirekaprabhaṁ jaṅgamamiva ratnaparvataṁ samantato bhadrakam |<br>
<a class='ref vai' id='vai028.028' href='#vai028.028'>Vai 028.028</a> sahadarśanācca tāsāṁ bhagavati mahāprasāda utpannaḥ |<br>
<a class='ref vai' id='vai028.029' href='#vai028.029'>Vai 028.029</a> dharmataiṣā—na tathā dvādaśavarṣābhyastaḥ śamathaścittasya kalyatāṁ janayati aputrasya ca putralābho daridrasya vā nidhidarśanaṁ rājyābhinandino vā rājyābhiṣeko yathopacitakuśalamūlahetukasya sattvasya tatprathamato buddhadarśanam |<br>
<a class='ref vai' id='vai028.031' href='#vai028.031'>Vai 028.031</a> tato bhagavāṁstāsāṁ vinayakālamavekṣya purastād bhikṣusaṁghasya <a class='ref vai' id='vai29.000' href='#vai29.000'>Vai 29.000</a>prajñapta evāsane niṣaṇṇaḥ |<br>
<a class='ref vai' id='vai029.001' href='#vai029.001'>Vai 029.001</a> tā api bhagavataḥ pādau śirasā vanditvaikānte niṣaṇṇāḥ |<br>
tato bhagavatā tāsāmāśayānuśayaṁ dhātuṁ prakṛtiṁ ca jñātvā yāvat srotāapattiphalaṁ sākṣātkṛtam |<br>
<a class='ref vai' id='vai029.003' href='#vai029.003'>Vai 029.003</a> tā dṛṣṭasatyās trirudānamudānayanti—idamasmākaṁ bhadanta na mātrā kṛtaṁ na pitrā kṛtaṁ na rājñā neṣṭasvajanabandhuvargeṇa na devatābhir na pūrvapretair na śramaṇabrāhmaṇairyad bhagavatāsmākaṁ tatkṛtam |<br>
<a class='ref vai' id='vai029.005' href='#vai029.005'>Vai 029.005</a> ucchoṣitā rudhirāśrusamudrāḥ, laṅghitā asthiparvatāḥ, pihitānyapāyadvārāṇi, pratiṣṭhāpitā vayaṁ devamanuṣyeṣu atikrāntātikrāntāḥ |<br>
<a class='ref vai' id='vai029.006' href='#vai029.006'>Vai 029.006</a> etā vayaṁ bhagavataṁ śaraṇaṁ gacchāmo dharmaṁ ca bhikṣusaṁghaṁ ca |<br>
<a class='ref vai' id='vai029.007' href='#vai029.007'>Vai 029.007</a> upāsikāścāsmān bhagavān dhārayatu |<br>
tata utthāyāsanāt yena bhagavāṁstenāñjaliṁ praṇamya bhagavantamidamavocan—aho bata bhagavānasmākaṁ kiṁcidatra prayacchet yatra vayaṁ kārāṁ kariṣyāmaḥ |<br>
<a class='ref vai' id='vai029.009' href='#vai029.009'>Vai 029.009</a> tato bhagavatā ṛddhyā keśanakhamutsṛṣṭam |<br>
tābhirbhagavataḥ keśanakhastūpaḥ pratiṣṭhāpitaḥ |<br>
<a class='ref vai' id='vai029.010' href='#vai029.010'>Vai 029.010</a> tatastayā jetavananivāsinyā tasmin stūpe yaṣṭyāṁ sā bakulaśākhāropitā |<br>
bhagavāṁścoktah—bhagavan, ahamasmin stūpe kārāṁ kurvantī tiṣṭhāmīti |<br>
<a class='ref vai' id='vai029.011' href='#vai029.011'>Vai 029.011</a> sā tatraiva āsthitā |<br>
<a class='ref vai' id='vai029.012' href='#vai029.012'>Vai 029.012</a> tatra kecit ghariṇīstūpa iti saṁjānate, kecit bakulamedhīti, yamadyāpi caityavandakā bhikavo vandante |<br>
<a class='ref vai' id='vai029.013' href='#vai029.013'>Vai 029.013</a> tato bhagavān saṁprasthitaḥ |<br>
|<br>
<a class='ref vai' id='vai029.014' href='#vai029.014'>Vai 029.014</a> yāvadanyasminnāśramapade pañca ṛṣiśatāni prativasanti |<br>
tatteṣāmāśramapadaṁ puṣpaphalasalilasampannam |<br>
<a class='ref vai' id='vai029.015' href='#vai029.015'>Vai 029.015</a> te tena madena mattā na kiṁcinmanyante |<br>
tato bhagavāṁsteṣāṁ vinayakālamavekṣya tadāśramapadamupasaṁkrāntaḥ |<br>
<a class='ref vai' id='vai029.016' href='#vai029.016'>Vai 029.016</a> upasaṁkramya tasmādāśramapadāt puṣpaphalamṛddhyā śāmitam, salilaṁ śoṣitam, haritaśāḍvalaṁ kṛṣṇaṁ sthaṇḍilāni pātitāni |<br>
<a class='ref vai' id='vai029.017' href='#vai029.017'>Vai 029.017</a> tataste ṛṣayaḥ kare kapolaṁ dattvā cintāparā vyavasthitāḥ |<br>
<a class='ref vai' id='vai029.018' href='#vai029.018'>Vai 029.018</a> tato bhagavatā abhihitāh—maharṣayaḥ, kimarthaṁ cintāparāstiṣṭhateti |<br>
te kathayanti—bhagavaṁstvaṁ dvipādakaṁ puṇyakṣetramiha praviṣṭo ’smākaṁ cedṛśī samavasthā |<br>
<a class='ref vai' id='vai029.019' href='#vai029.019'>Vai 029.019</a> bhagavānāha—kim? te kathayanti—bhagavan, puṣpaphalasalilasampannamāśramapadaṁ vinaṣṭam yathāpaurāṇaṁ bhavatu |<br>
<a class='ref vai' id='vai029.021' href='#vai029.021'>Vai 029.021</a> bhavatu ityāha bhagavān |<br>
tato bhagavatā ṛddhiḥ prasrabdhā, yathāpaurāṇaṁ saṁvṛttam |<br>
tataste paraṁ vismayamupagatā bhagavati cittamabhiprasādayāmāsuḥ |<br>
<a class='ref vai' id='vai029.022' href='#vai029.022'>Vai 029.022</a> tato bhagavatā teṣāmāśayānuśayaṁ dhātuṁ prakṛtiṁ ca jñātvā tādṛśī caturāryasatyasamprativedhikī dharmadeśanā kṛtā, yāṁ śrutvā taiḥ pañcabhirṛṣiśatairanāgāmiphalaṁ sākṣātkṛtam, ṛddhiścābhinirhṛtā |<br>
<a class='ref vai' id='vai029.024' href='#vai029.024'>Vai 029.024</a> tato yena bhagavāṁstenāñjaliṁ praṇamya bhagavantamidamavocan—labhema vayaṁ bhadanta svākhyāte dharmavinaye pravrajyāmupasampadaṁ bhikṣubhāvam |<br>
<a class='ref vai' id='vai029.026' href='#vai029.026'>Vai 029.026</a> carema vayaṁ bhagavato ’ntike brahmacaryam |<br>
tataste bhagavatā ehibhikṣukayā ābhāṣitāh—eta bhikṣavaścarata brahmacaryamiti |<br>
<a class='ref vai' id='vai029.027' href='#vai029.027'>Vai 029.027</a> bhagavato vācāvasāne muṇḍāḥ saṁvṛttāḥ saṁghāṭiprāvṛtāḥ pātrakaravyagrahastāḥ saptāhāvaropitakeśaśmaśravo varṣaśatopasampannasya bhikṣorīryāpathena avasthitāḥ |<br>
<a class='ref vai' id='vai029.029' href='#vai029.029'>Vai 029.029</a> ehīti coktā hi tathāgatena muṇḍāśca saṁghāṭiparītadehāḥ |<br>
<a class='ref vai' id='vai029.031' href='#vai029.031'>Vai 029.031</a> sadyaḥ praśāntendriyā eva tasthurevaṁ sthitā buddhamanorathena (15)|<br>
<a class='ref vai' id='vai030.001' href='#vai030.001'>Vai 030.001</a> <a class='ref vai' id='vai30.000' href='#vai30.000'>Vai 30.000</a>tairyujyamānairghaṭamānairvyāyacchamānairidameva pañcagaṇḍakaṁ pūrvavat yāvadabhivādyāśca saṁvṛttāḥ |<br>
<a class='ref vai' id='vai030.002' href='#vai030.002'>Vai 030.002</a> yasteṣām ṛṣiravavādakaḥ sa kathayati—bhagavan, mayā anena veṣeṇa mahājanakāyo vipralabdhaḥ |<br>
tam yāvadabhiprasādayāmi paścāt pravrajiṣyāmīti |<br>
<a class='ref vai' id='vai030.003' href='#vai030.003'>Vai 030.003</a> tato bhagavān pañcabhirṛṣiśataiḥ pūrvakaiśca pañcabhirbhikṣuḥśatairardhacandrākāropagūḍhastat eva ṛddhyā upari vihāyasā prakrānto ’nupūrveṇa musalakaṁ parvatamanuprāptaḥ |<br>
<a class='ref vai' id='vai030.005' href='#vai030.005'>Vai 030.005</a> tena khalu samayena musalake parvate vakkalī nāma ṛṣiḥ prativasati |<br>
<a class='ref vai' id='vai030.006' href='#vai030.006'>Vai 030.006</a> adrākṣīt sa ṛṣirbhagavantaṁ dūrādeva dvātriṁśatā mahāpuruṣalakṣaṇaiḥ samalaṁkṛtaṁ pūrvavat yāvat samantato bhadrakam |<br>
<a class='ref vai' id='vai030.007' href='#vai030.007'>Vai 030.007</a> sahadarśanāccānena bhagavato ’ntike cittamabhiprasāditam |<br>
sa prasādajātaścintayati—yannvahaṁ parvatādavatīrya bhagavantaṁ darśanāyopasaṁkramiṣyāmi |<br>
<a class='ref vai' id='vai030.008' href='#vai030.008'>Vai 030.008</a> bhagavān vaineyāpekṣayā atikramiṣyati |<br>
<a class='ref vai' id='vai030.009' href='#vai030.009'>Vai 030.009</a> yannvahamātmānaṁ parvatānmuñceyamiti |<br>
tena parvatādātmā muktaḥ |<br>
asaṁmoṣadharmāṇo buddhā bhagavantaḥ |<br>
<a class='ref vai' id='vai030.010' href='#vai030.010'>Vai 030.010</a> bhagavatā ṛddhyā pratīṣṭaḥ |<br>
tato ’sya bhagavatā āśayānuśayaṁ dhātuṁ prakṛtiṁ ca jñātvā tādṛśī dharmadeśanā kṛtā, yāṁ śrutvā vakkalinā anāgāmiphalaṁ sākṣātkṛtam, ṛddhiścābhinirhṛtā |<br>
<a class='ref vai' id='vai030.012' href='#vai030.012'>Vai 030.012</a> tato bhagavantamidamavocat—labheyāhaṁ bhadanta svākhyāte dharmavinaye pravrajyāmupasampadaṁ bhikṣubhāvaṁ pūrvavat yāvat bhagavatā ehibhikṣukayā pravrājito yāvadevaṁ sthito buddhamanorathena |<br>
|<br>
<a class='ref vai' id='vai030.014' href='#vai030.014'>Vai 030.014</a> tatra bhagavān bhikṣūnāmantrayate sma—eṣo ’gro me bhikṣavo bhikṣūṇāṁ mama śraddhādhimuktānām yaduta vakkalī bhikṣuriti |<br>
<a class='ref vai' id='vai030.015' href='#vai030.015'>Vai 030.015</a> tato bhagavān bhikṣusahasraparivṛto vicitrāṇi prātihāryāṇi kurvan sūrpārakaṁ nagaramanuprāptaḥ |<br>
<a class='ref vai' id='vai030.016' href='#vai030.016'>Vai 030.016</a> bhagvān saṁlakṣayati—yadi ekena dvāreṇa praviśāmi, apareṣāṁ bhaviṣyati anyathātvam |<br>
<a class='ref vai' id='vai030.017' href='#vai030.017'>Vai 030.017</a> yannvaham ṛddhyaiva praviśeyamiti |<br>
tata ṛddhyā upari vihāyasā madhye sūrpārakasya nagarasyāvatīrṇaḥ |<br>
<a class='ref vai' id='vai030.018' href='#vai030.018'>Vai 030.018</a> tataḥ sūrpārakādhipatī rājā āyuṣmān pūrṇo dārukarṇī stavakarṇī trapukarṇī te ca saptadaśa putrāḥ svakasvakena parivāreṇa yena bhagavāṁstenopasaṁkrāntāḥ, anekāni ca prāṇiśatasahasrāṇi |<br>
<a class='ref vai' id='vai030.020' href='#vai030.020'>Vai 030.020</a> tato bhagavānanekaiḥ prāṇiśatasahasrairanugamyamāno yena candanamālaḥ prāsādas tenopasaṁkrāntaḥ |<br>
<a class='ref vai' id='vai030.021' href='#vai030.021'>Vai 030.021</a> upasaṁkramya purastādbhikṣusaṁghasya prajñapta evāsane niṣaṇṇaḥ |<br>
<a class='ref vai' id='vai030.022' href='#vai030.022'>Vai 030.022</a> sa janakāyo bhagavantamapaśyaṁś candanamālaṁ prāsādaṁ bhettumārabdhaḥ |<br>
bhagavān saṁlakṣayati—yadi candanamālaḥ prāsādo bhetsyate, dātṛrṇāṁ puṇyāntarāyo bhaviṣyati |<br>
<a class='ref vai' id='vai030.023' href='#vai030.023'>Vai 030.023</a> yannvahamenaṁ sphaṭikamayaṁ nirminuyāmiti |<br>
<a class='ref vai' id='vai030.024' href='#vai030.024'>Vai 030.024</a> sa bhagavatā sphaṭikamayo nirmitaḥ |<br>
tato bhagavatā tasyāḥ pariṣad āśayānuśayaṁ dhātuṁ prakṛtiṁ ca jñātvā tādṛśī dharmadeśanā kṛtā, yāṁ śrutvā anekaiḥ prāṇiśatasahasrairmahān viśeṣo ’dhigataḥ |<br>
<a class='ref vai' id='vai030.026' href='#vai030.026'>Vai 030.026</a> kaiścinmokṣabhāgīyāni kuśalamūlāni utpāditāni, kaiścinnirvedhabhāgīyāni, kaiścit srotāpattiphalaṁ sākṣātkṛtam, kaiścit sakṛdāgāmiphalam, kaiścidanāgāmiphalam, kaiścit sarvakleśaprahāṇādarhattvaṁ sākṣātkṛtam, kaiścit śrāvakabodhau cittānyutpāditāni, kaiścit pratyekabodhau, kaiścidanuttarāyāṁ samyaksambodhau cittānyutpāditāni |<br>
<a class='ref vai' id='vai030.030' href='#vai030.030'>Vai 030.030</a> yadbhūyasā sā parṣad buddhaniṁnā dharmapravaṇā saṁghaprāgbhārā vyavasthāpitā |<br>
|<br>
<a class='ref vai' id='vai030.031' href='#vai030.031'>Vai 030.031</a> atha dārukarṇī stavakarṇī trapukarṇī ca praṇītaṁ khādanīyaṁ bhojanīyaṁ samudānīya āsanāni prajñāpya bhagavato dūtena kālamārocayanti—samayo bhadanta, sajjaṁ bhaktam yasyedānīṁ bhagavān kālam <a class='ref vai' id='vai31.000' href='#vai31.000'>Vai 31.000</a>manyata iti |<br>
<a class='ref vai' id='vai031.001' href='#vai031.001'>Vai 031.001</a> tena khalu samayena kṛṣṇagautamakau nāgarājau mahāsamudre prativasataḥ |<br>
tau saṁlakṣayatah—bhagavān sūrpārake nagare dharmaṁ deśayati |<br>
<a class='ref vai' id='vai031.002' href='#vai031.002'>Vai 031.002</a> gacchāvaḥ, dharmaṁ śroṣyāva iti |<br>
tatastau pañcanāgaśataparivārau pañcanadīśatāni saṁjanya sūrpārakaṁ nagaraṁ saṁprasthitau |<br>
<a class='ref vai' id='vai031.003' href='#vai031.003'>Vai 031.003</a> asaṁmoṣadharmāṇo buddhā bhagavantaḥ |<br>
<a class='ref vai' id='vai031.004' href='#vai031.004'>Vai 031.004</a> bhagavān saṁlakṣayati—imau kṛṣṇagautamau nāgarājau yadi sūrpārakaṁ nagaramāgamiṣyataḥ, agocarīkariṣyataḥ |<br>
<a class='ref vai' id='vai031.005' href='#vai031.005'>Vai 031.005</a> tatra bhagavānāyuṣmantaṁ mahāmaudgalyāyanamāmantrayate—pratigṛhāṇa mahāmaudgalyāyana tathāgatasyātyayikapiṇḍapātam |<br>
<a class='ref vai' id='vai031.006' href='#vai031.006'>Vai 031.006</a> tatkasya hetoh? pañca me maudgalyāyana ātyayikapiṇḍapātāḥ |<br>
<a class='ref vai' id='vai031.007' href='#vai031.007'>Vai 031.007</a> katame pañca? āgantukasya gamikasya glānasya glānopasthāyakasyopadhivārikasya ca |<br>
asmiṁstvarthe bhagavānupādhau vartate |<br>
<a class='ref vai' id='vai031.008' href='#vai031.008'>Vai 031.008</a> atha bhagavān maudgalyāyanasahāyo yena kṛṣṇagautamakau nāgarājau tenopasaṁkrāntaḥ |<br>
<a class='ref vai' id='vai031.009' href='#vai031.009'>Vai 031.009</a> tau kathayatah—samanvāharata nāgendrau sūrpārakaṁ nagaramagocarībhaviṣyati |<br>
<a class='ref vai' id='vai031.010' href='#vai031.010'>Vai 031.010</a> tau kathayatah—tādṛśena bhadanta prasādena vayamāgatā yanna śakyamasmābhiḥ kuntapipīlikasyāpi prāṇinaḥ pīḍāmutpādayituṁ prāgeva sūrpārakanagaranivāsino janakāyasyeti |<br>
<a class='ref vai' id='vai031.012' href='#vai031.012'>Vai 031.012</a> tato bhagavatā kṛṣṇagautamakayor nāgarājayostādṛśo dharmo yaṁ śrutvā buddhaṁ śaraṇaṁ gatau, dharmaṁ saṁghaṁ ca śaraṇaṁ gatau, śikṣāpadāni ca gṛhītāni |<br>
<a class='ref vai' id='vai031.013' href='#vai031.013'>Vai 031.013</a> bhagavān bhaktakṛtyaṁ kartumārabdhaḥ |<br>
<a class='ref vai' id='vai031.014' href='#vai031.014'>Vai 031.014</a> ekaiko nāgaḥ saṁlakṣayati—aho bata bhagavān mama pānīyaṁ pibatu iti |<br>
<a class='ref vai' id='vai031.015' href='#vai031.015'>Vai 031.015</a> bhagavān saṁlakṣayti—yadi ekasyeiva pānīyaṁ pāsyāmi, eṣāṁ bhaviṣyati anyathātvam |<br>
upāyasaṁvidhānaṁ kartavyamiti |<br>
<a class='ref vai' id='vai031.016' href='#vai031.016'>Vai 031.016</a> tatra bhagavānāyuṣmantaṁ mahāmaudgalyāyanamāmantrayate—gaccha maudgalyāyana, yatra pañcānāṁ nadīśatānāṁ saṁbhedaḥ, tasmādudakasya pātrapūramānaya |<br>
<a class='ref vai' id='vai031.017' href='#vai031.017'>Vai 031.017</a> evaṁ bhadanteti āyuṣmān mahāmaudgalyāyano bhagavataḥ pratiśrutya yatra pañcānāṁ nadīśatānāṁ saṁbhedastatrodakasya pātrapūramādāya yena bhagavāṁstenopasaṁkrāntaḥ |<br>
<a class='ref vai' id='vai031.019' href='#vai031.019'>Vai 031.019</a> upasaṁkramya bhagavata udakasya pātrapūramupanāmayati |<br>
<a class='ref vai' id='vai031.020' href='#vai031.020'>Vai 031.020</a> bhagavatā gṛhītvā paribhuktam |<br>
āyuṣmān mahāmaudgalyāyanaḥ saṁlakṣayati—pūrvamuktaṁ bhagavatā—duṣkarakārakau hi bhikṣavaḥ putrasya mātāpitarau āpyāyakau poṣakau saṁvardhakau stanyasya dātārau citrasya jambudvīpasya darśayitārau |<br>
<a class='ref vai' id='vai031.022' href='#vai031.022'>Vai 031.022</a> ekenāṁśena putro mātaraṁ dvitīyena pitaraṁ pūrṇavarṣaśataṁ paricaret, yadvā asyāṁ mahāpṛthivyāṁ maṇayo muktā vaidūryaśaṅkhaśilāpravālaṁ rajataṁ jātarūpamaśmagarbho musāragalvo lohitikā dakṣiṇāvarta iti, evamrūpe vā vividhaiśvaryādhipatye pratiṣṭhāpayat, neyatā putreṇa mātāpitaroḥ kṛtaṁ vā syādupakṛtaṁ vā |<br>
<a class='ref vai' id='vai031.025' href='#vai031.025'>Vai 031.025</a> yastu asāvaśrāddhaṁ mātāpitaraṁ śraddhāsampadi samādāpayati vinayati niveśayati pratiṣṭhāpayati, duḥśīlaṁ śīlasampadi, matsariṇaṁ tyāgasampadi, duṣprajñaṁ prajñāsampadi samādāpayati vinayati niveśayati pratiṣṭhāpayati, iyatā putreṇa mātāpitroḥ kṛtaṁ vā syādupakṛtaṁ veti |<br>
<a class='ref vai' id='vai031.028' href='#vai031.028'>Vai 031.028</a> mayā ca mātur na kaścidupakāraḥ kṛtaḥ |<br>
yadahaṁ samanvāhareyaṁ kutra me mātā upapanneti |<br>
<a class='ref vai' id='vai031.029' href='#vai031.029'>Vai 031.029</a> samanvāhartuṁ saṁvṛttaḥ paśyati marīcike lokadhātau upapannā |<br>
<a class='ref vai' id='vai031.030' href='#vai031.030'>Vai 031.030</a> sa saṁlakṣayati—kasya vineyā? paśyati bhagavataḥ |<br>
tasyaitadabhavat—dūraṁ vayamihāgatāḥ |<br>
<a class='ref vai' id='vai031.031' href='#vai031.031'>Vai 031.031</a> yannvahametamarthaṁ bhagavato nivedayeyamiti bhagavantamidamavocat—uktaṁ bhadanta bhagavatā pūrvam—duṣkarakārakau hi bhikṣavaḥ putrasya mātāpitarau iti |<br>
<a class='ref vai' id='vai031.032' href='#vai031.032'>Vai 031.032</a> tanmama mātā marīcike lokadhātau upapannā, <a class='ref vai' id='vai32.000' href='#vai32.000'>Vai 32.000</a>sā ca bhagavato vineyā |<br>
<a class='ref vai' id='vai032.001' href='#vai032.001'>Vai 032.001</a> tadarhati bhagavāṁs tāṁ vinetumanukampāmupādāyeti |<br>
bhagavān kathayati—maudgalyāyana, kasya ṛddhyā gacchāmah? bhagavan madīyayā |<br>
<a class='ref vai' id='vai032.002' href='#vai032.002'>Vai 032.002</a> tato bhagavānāyuṣmāṁśca mahāmaudgalyāyanaḥ sumerumūrdhni pādān sthāpayantau saṁprasthitau |<br>
<a class='ref vai' id='vai032.003' href='#vai032.003'>Vai 032.003</a> saptame divase marīcikaṁ lokadhātumanuprāptaḥ |<br>
<a class='ref vai' id='vai032.004' href='#vai032.004'>Vai 032.004</a> adrākṣīt sā bhadrakanyā āyuṣmantaṁ mahāmaudgalyāyanaṁ dūrādeva |<br>
dṛṣṭvā ca punaḥ sasambhramāt tatsakāśamupasaṁkramya kathayati—cirādbata putrakaṁ paśyāmīti |<br>
<a class='ref vai' id='vai032.005' href='#vai032.005'>Vai 032.005</a> tato janakāyaḥ kathayati—bhadanto ’yaṁ pravrajito vṛddhaḥ |<br>
<a class='ref vai' id='vai032.006' href='#vai032.006'>Vai 032.006</a> iyaṁ ca kanyā |<br>
kathamasya mātā bhavatīti? āyuṣmān maudgalyāyanaḥ kathayati—bhavantaḥ, mama ime skandhā anyāḥ saṁvṛddhāḥ |<br>
<a class='ref vai' id='vai032.007' href='#vai032.007'>Vai 032.007</a> tena mameyaṁ māteti |<br>
<a class='ref vai' id='vai032.008' href='#vai032.008'>Vai 032.008</a> tato bhagavatā tasyā bhadrakanyāyā āśayānuśayaṁ dhātuṁ prakṛtiṁ ca jñātvā tādṛśī caturāryasatyasamprativedhikī dharmadeśanā kṛtā, yāṁ śrutvā tayā bhadrakanyayā viṁśatiśikharasamudgataṁ satkāyadṛṣṭiśaulaṁ jñānavajreṇa bhittvā srotāpattiphalaṁ sākṣātkṛtam |<br>
<a class='ref vai' id='vai032.010' href='#vai032.010'>Vai 032.010</a> sā dṛṣṭasatyā trirudānamudānayati pūrvavat yāvat pratiṣṭhāpitā devamanuṣyeṣu |<br>
<a class='ref vai' id='vai032.011' href='#vai032.011'>Vai 032.011</a> āha ca—<a class='ref vai' id='vai032.012' href='#vai032.012'>Vai 032.012</a> tavānubhāvātpihitaḥ sughoro hyapāyamārgo bahudoṣaduṣṭaḥ |<br>
<a class='ref vai' id='vai032.013' href='#vai032.013'>Vai 032.013</a> apāvṛtā svargagatiḥ supuṇyā nirvāṇamārgaṁ ca mayopalabdham (16)|<br>
<a class='ref vai' id='vai032.014' href='#vai032.014'>Vai 032.014</a> tvadāśrayāccāptamapetadoṣaṁ mamādya śuddhaṁ suviśuddhacakṣuḥ |<br>
<a class='ref vai' id='vai032.015' href='#vai032.015'>Vai 032.015</a> prāptaṁ ca kāntaṁ padamāryakāntaṁ tīrṇā ca duḥkhārṇavapāramasmi (17)|<br>
<a class='ref vai' id='vai032.016' href='#vai032.016'>Vai 032.016</a> jagati daityanarāmarapūjita vigatajanmajarāmaraṇāmaya |<br>
<a class='ref vai' id='vai032.017' href='#vai032.017'>Vai 032.017</a> bhavasahasrasudurlabhadarśana saphalamadya mune tava darśanam (18)|<br>
<a class='ref vai' id='vai032.018' href='#vai032.018'>Vai 032.018</a> atikrāntāhaṁ bhadanta atikrāntā |<br>
eṣāhaṁ bhagavantaṁ śaraṇaṁ gacchāmi dharmaṁ ca bhikṣusaṁghaṁ ca |<br>
<a class='ref vai' id='vai032.019' href='#vai032.019'>Vai 032.019</a> upāsikāṁ ca māṁ dhāraya adyāgreṇa yāvajjīvaṁ prāṇopetāṁ śaraṇaṁ gatāmabhiprasannām |<br>
<a class='ref vai' id='vai032.020' href='#vai032.020'>Vai 032.020</a> adhivāsayatu me bhagavānadya piṇḍapātena sārdhamāryamahāmaudgalyāyaneneti |<br>
adhivāsayati bhagavāṁs tasyā bhadrakanyāyāstūṣṇībhāvena |<br>
<a class='ref vai' id='vai032.021' href='#vai032.021'>Vai 032.021</a> atha sā bhadrakanyā bhagavantamāyuṣmantaṁ ca mahāmaudgalyāyanaṁ sukhopaniṣaṇṇaṁ viditvā śucinā praṇītena khādanīyena bhojanīyena svahastaṁ saṁtarpya saṁpravārya bhagavantaṁ bhuktavantaṁ viditvā dhātahastamapanītapātraṁ nīcataramāsanaṁ gṛhītvā bhagavataḥ purastānniṣaṇṇā dharmaśravaṇāya |<br>
<a class='ref vai' id='vai032.024' href='#vai032.024'>Vai 032.024</a> bhagavatā tasyā dharmo deśitaḥ |<br>
āyuṣmān mahāmaudgalyāyano bhagavataḥ pātragrāhakaḥ pātraṁ niryātayati |<br>
<a class='ref vai' id='vai032.025' href='#vai032.025'>Vai 032.025</a> bhagavatā abhihitah—maudgalyāyana gacchāmaḥ |<br>
<a class='ref vai' id='vai032.026' href='#vai032.026'>Vai 032.026</a> gacchāmo bhagavan |<br>
kasya ṛddhyā? tathāgatasya bhagavataḥ |<br>
yadi evam, samanvāhara jetavanam |<br>
<a class='ref vai' id='vai032.027' href='#vai032.027'>Vai 032.027</a> āgatāḥ smo bhagavan, āgatāḥ |<br>
maudgalyāyanastato vismayāvarjitamatiḥ kathayati—kiṁ nāmeyaṁ bhagavann ṛddhih? manojavā maudgalyāyana |<br>
<a class='ref vai' id='vai032.028' href='#vai032.028'>Vai 032.028</a> na mayā bhadanta vijñātamevaṁ gambhīramevaṁ gambhīrā buddhadharmā iti |<br>
<a class='ref vai' id='vai032.029' href='#vai032.029'>Vai 032.029</a> yadi vijñātamabhaviṣyat, tilaśo ’pi me saṁcūrṇitaśarīreṇānuttarāyāḥ samyaksambodheścittaṁ vyāvartitamabhaviṣyat |<br>
<a class='ref vai' id='vai032.030' href='#vai032.030'>Vai 032.030</a> idānīṁ kiṁ karomi dagdhendhana iti |<br>
|<br>
<a class='ref vai' id='vai032.031' href='#vai032.031'>Vai 032.031</a> tato bhikṣavaḥ saṁśayajātāḥ sarvasaṁśayacchettāraṁ buddhaṁ bhagavantaṁ papracchuh—kiṁ bhadanta āyuṣmatā pūrṇena karma kṛtam yenāḍhye mahādhane mahābhoge kule jātaḥ, kiṁ karma kṛtam yena <a class='ref vai' id='vai33.000' href='#vai33.000'>Vai 33.000</a>dāsyāḥ kukṣau upapannaḥ, pravrajya ca sarvakleśaprahāṇādarhattvaṁ sākṣātkṛtam? bhagavānāha—pūrṇena bhikṣavo bhikṣuṇā karmāṇi kṛtāni upacitāni labdhasambhārāṇi pariṇatapratyayāni oghavatpratyupasthitāani avaśyambhāvīni |<br>
<a class='ref vai' id='vai033.003' href='#vai033.003'>Vai 033.003</a> pūrṇena karmāṇi kṛtāni upacitāni |<br>
ko ’nyaḥ pratyanubhaviṣyati? na bhikṣavaḥ karmāṇi kṛtāni upacitāni bāhye pṛthivīdhātau vipacyante, nābdhātau, na tejodhātau, na vāyudhātau, api tūpātteṣveva skandhadhātvāyataneṣu karmāṇi kṛtānyupacitāni vipacyante śubhānyaśubhāni ca |<br>
<a class='ref vai' id='vai033.007' href='#vai033.007'>Vai 033.007</a> na praṇaśyanti karmāṇi api kalpaśatairapi |<br>
<a class='ref vai' id='vai033.008' href='#vai033.008'>Vai 033.008</a> sāmagrīṁ prāpya kālaṁ ca phalanti khalu dehinām (19)|<br>
<a class='ref vai' id='vai033.009' href='#vai033.009'>Vai 033.009</a> bhūtapūrvaṁ bhikṣavo ’sminneva bhadrakalpe viṁśativarṣasahasrāyuṣi prajāyāṁ kāśyapo nāma samyaksambuddho loka udapādi vidyācaraṇasampannaḥ sugato lokavidanuttaraḥ puruṣadamyasārathiḥ śāstā devānāṁ manuṣyāṇāṁ ca |<br>
<a class='ref vai' id='vai033.011' href='#vai033.011'>Vai 033.011</a> buddho bhagavān vārāṇasīṁ nagarīmupaniśritya viharati |<br>
<a class='ref vai' id='vai033.012' href='#vai033.012'>Vai 033.012</a> tasyāyaṁ śāsane pravrajitaḥ |<br>
tripiṭakasaṁghasya ca dharmavaiyāvṛtyaṁ karoti |<br>
yāvadanyatamasyārhata upadhivāraḥ prāptaḥ |<br>
<a class='ref vai' id='vai033.013' href='#vai033.013'>Vai 033.013</a> sa vihāraṁ saṁmarṣṭumārabdhaḥ |<br>
vāyunetaścāmutaśca saṁkāro nīyate |<br>
sa saṁlakṣayati—tiṣṭhatu tāvad yāvadvāyurupaśamaṁ gacchatīti |<br>
<a class='ref vai' id='vai033.014' href='#vai033.014'>Vai 033.014</a> vaiyāvṛtyakareṇāsaṁmṛṣṭo vihāro dṛṣṭaḥ |<br>
<a class='ref vai' id='vai033.015' href='#vai033.015'>Vai 033.015</a> tena tīvreṇa paryavasthānena kharavākkarma niścāritam—kasya dāsīputrasyopadhivāra iti |<br>
tena arhatā śrutam |<br>
sa saṁlakṣayati—paryavasthito ’yam |<br>
<a class='ref vai' id='vai033.016' href='#vai033.016'>Vai 033.016</a> tiṣṭhatu tāvat |<br>
paścāt saṁjñāpayiṣyāmīti |<br>
<a class='ref vai' id='vai033.017' href='#vai033.017'>Vai 033.017</a> yadā asya paryavasthānaṁ vigataṁ tadā tasya sakāśamupasaṁkramya kathayati—jānīṣe tvaṁ ko ’hamiti? sa kathayati—jāne tvaṁ kāśyapasya samyaksambuddhasya śāsane pravrajito ’hamapīti |<br>
<a class='ref vai' id='vai033.018' href='#vai033.018'>Vai 033.018</a> sa kathayati—yadyapyevaṁ tathāpi tu yanmayā pravrajya caraṇīyaṁ tatkṛtamahaṁ sakalabandhanābaddhaḥ |<br>
<a class='ref vai' id='vai033.019' href='#vai033.019'>Vai 033.019</a> kharaṁ te vākkarma niścāritam |<br>
<a class='ref vai' id='vai033.020' href='#vai033.020'>Vai 033.020</a> atyayamatyayato deśaya |<br>
apyevaitatkarma tanutvaṁ parikṣayaṁ paryādānaṁ gacchediti |<br>
<a class='ref vai' id='vai033.021' href='#vai033.021'>Vai 033.021</a> tenātyayamatyayato deśitam |<br>
yattena naraka upapadya dāsīputreṇa bhavitavyam, tannarake nopapannaḥ |<br>
<a class='ref vai' id='vai033.022' href='#vai033.022'>Vai 033.022</a> pañca tu janmaśatāni dāsyāḥ kukṣau upapannaḥ |<br>
yāvadetarhyapi carame bhave dāsyā eva kukṣau upapannaḥ |<br>
<a class='ref vai' id='vai033.023' href='#vai033.023'>Vai 033.023</a> yat saṁghasyopasthānaṁ kṛtam, tenāḍhye mahādhane mahābhoge kule jātaḥ |<br>
<a class='ref vai' id='vai033.024' href='#vai033.024'>Vai 033.024</a> yattatra paṭhitaṁ svādhyāyitaṁ skandhakauśalaṁ ca kṛtam, tena mama śāsane pravrajya sarvakleśaprahāṇādarhattvaṁ sākṣātkṛtam |<br>
<a class='ref vai' id='vai033.025' href='#vai033.025'>Vai 033.025</a> iti hi bhikṣava ekāntakṛṣṇānāṁ karmaṇāmekāntakṛṣṇo vipākaḥ, ekāntaśuklānāṁ karmaṇāmekāntaśuklo vipākaḥ, vyatimiśrāṇāṁ vyatimiśraḥ |<br>
<a class='ref vai' id='vai033.027' href='#vai033.027'>Vai 033.027</a> tasmāt tarhi bhikṣava ekāntakṛṣṇāni karmāṇyapāsya vyatimiśrāṇi ca, ekāntaśukleṣveva karmasvābhogaḥ karaṇīyaḥ |<br>
<a class='ref vai' id='vai033.028' href='#vai033.028'>Vai 033.028</a> ityevaṁ vo bhikṣavaḥ śikṣitavyam |<br>
|<br>
<a class='ref vai' id='vai033.029' href='#vai033.029'>Vai 033.029</a> idamavocadbhagavān |<br>
āttamanasaste bhikṣavo bhagavato bhāṣitamabhyanandanniti |<br>
|<br>
<a class='ref vai' id='vai033.030' href='#vai033.030'>Vai 033.030</a> iti śrīdivyāvadāne pūrṇāvadānaṁ dvitīyam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
