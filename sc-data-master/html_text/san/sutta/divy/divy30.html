<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy30' lang='san'>
<header>
<ul>
<li class='division'>Divyāvadānam</li>
</ul>
<h1>30. sudhanakumārāvadānam</h1>
</header>
<p><a class='ref vai' id='vai283.001' href='#vai283.001'>Vai 283.001</a> punarapi mahārāja yanmayā anuttarasamyaksambodhiprāptaye dānāni dattāni, puṇyāni kṛtāni, vīryapāramitā ca pariripūtā, anuttarā samyaksambodhir nārādhitā, tacchrūyatām |<br>
|<br>
<a class='ref vai' id='vai283.003' href='#vai283.003'>Vai 283.003</a> bhūtapūrvaṁ mahāraja pañcālaviṣaye rājanau babhūvatuḥ, uttarapāñcālo dakṣiṇapāñcālaśca |<br>
<a class='ref vai' id='vai283.005' href='#vai283.005'>Vai 283.005</a> tatrottarapāñcālo mahādhano nāṁnā dastināpure rājyaṁ kārayati ṛddhaṁ ca sphītaṁ ca kṣemaṁ ca subhikṣaṁ ca ākīrṇabahujanamanuṣyaṁ ca śāntakalikalahaḍimbaḍmarataskaradurbhikṣarogāpagataṁ śalīkṣugomahiṣīsampannam |<br>
<a class='ref vai' id='vai283.007' href='#vai283.007'>Vai 283.007</a> dhārmiko dharmarājo dharmeṇa rājyaṁ kārayati |<br>
tasmiṁśca nagare mahāhrada utpalakumudapuṇḍrīkasampanno haṁsakāraṇḍavacakravākopaśobhito ramaṇīyaḥ |<br>
<a class='ref vai' id='vai283.008' href='#vai283.008'>Vai 283.008</a> tatra ca hrade janmacitrako nāṁ nāgapotaḥ prativasati |<br>
<a class='ref vai' id='vai283.009' href='#vai283.009'>Vai 283.009</a> sa kālena kālaṁ samyagvāridhārāmanuprayacchati |<br>
<a class='ref vai' id='vai283.010' href='#vai283.010'>Vai 283.010</a> atīva śasyasampattirbhavati |<br>
śasyavatī vasumatī |<br>
subhikṣānnapāno deśaḥ |<br>
<a class='ref vai' id='vai283.011' href='#vai283.011'>Vai 283.011</a> dānamānasatkāravāṁśca lokaḥ śramaṇabrāhmaṇakṛpaṇavanīpakopabhojyaḥ |<br>
dakṣiṇapāñcālastu rājā adharmabhūyiṣṭhaścaṇḍo rabhasaḥ karkaśo ’dharmeṇa rājyaṁ kārayati, nityaṁ daṇḍena ghātanadhāraṇabandhanahiḍinigaḍoparodhana rāṣṭranivāsināṁ trāsayati |<br>
<a class='ref vai' id='vai283.013' href='#vai283.013'>Vai 283.013</a> adharmabhūyiṣṭhatayā cāsya devo na kālena kālaṁ samyagvāridhāramutsṛjati |<br>
<a class='ref vai' id='vai283.014' href='#vai283.014'>Vai 283.014</a> tato ’sau mahājanakāyaḥ saṁtrastaḥ svatrastaḥ svajīvitāpekṣayā rāṣṭraparityāgaṁ kṛtvā uttarapāñcālasyaiva rājño viṣayaṁ gatvā prativasati |<br>
<a class='ref vai' id='vai283.015' href='#vai283.015'>Vai 283.015</a> yāvadapareṇa samayena dakṣiṇapāñcālo rājā mṛgayāvyapadeśena janapadān vyavalokanāya nirgataḥ |<br>
<a class='ref vai' id='vai283.016' href='#vai283.016'>Vai 283.016</a> yāvat paśyati grāmanagarāṇi śūnyāni, udyānadevakulāni bhinnaprabhagnāni |<br>
<a class='ref vai' id='vai283.017' href='#vai283.017'>Vai 283.017</a> sa janakāyaḥ kva gata iti kathayati |<br>
<a class='ref vai' id='vai283.018' href='#vai283.018'>Vai 283.018</a> amātyāḥ kathayatnti—deva, uttarapāñcālasya rājño viṣayaṁ gataḥ |<br>
kimartham? deva, abhayaṁ prayaccha, kathayāmaḥ |<br>
<a class='ref vai' id='vai283.019' href='#vai283.019'>Vai 283.019</a> dattaṁ bhavatu |<br>
tataste kathayanti—deva, uttarapāñcālo rājā dharmeṇa rājyaṁ kārayati |<br>
<a class='ref vai' id='vai283.020' href='#vai283.020'>Vai 283.020</a> tasya janapadā ṛddhāśca sphītāśca kṣemāśca subhikṣāśca ākīrṇabahujanamanuṣyāśca praśāntakalikalahaḍimbaḍamarataskaradurbhikṣarogāpagatāḥ śālīkṣugomahiṣīsampannāḥ |<br>
<a class='ref vai' id='vai283.022' href='#vai283.022'>Vai 283.022</a> dānamānasatkāravāṁśca lokaḥ śramaṇabrāhmaṇavanīpakopabhojyaḥ |<br>
devastu caṇḍo rabhasaḥ karkaśo nityaṁ tāḍanaghātanadhāraṇabandhananigaḍoparodha(na) rāṣṭraṁ trāsayati |<br>
<a class='ref vai' id='vai283.023' href='#vai283.023'>Vai 283.023</a> yato ’sau janakāyaḥ saṁtrastaḥ saṁvegamāpanna uttarapāñcālasya rājño viṣayaṁ gataḥ |<br>
<a class='ref vai' id='vai283.024' href='#vai283.024'>Vai 283.024</a> dakṣiṇapāñcālo rājā kathayati—bhavantaḥ, ko ’sāvupāyaḥ syādenāsau janakāyaḥ punarāgatya eṣu grāmanagareṣu prativaset? amātyā āhuh—yadi deva uttarapāñcālavaddharmeṇa rājyaṁ kārayasi, maitracitto ’nukampācittaśca rāṣṭraṁ pālayasi, nacirādasau janakāyaḥ punarāgatya eṣu grāmanagareṣu prativaset |<br>
<a class='ref vai' id='vai283.027' href='#vai283.027'>Vai 283.027</a> dakṣiṇapāñcālo rājā kathayati—bhavantaḥ, yadyevam, ahamapyuttarapāñcālavaddharmeṇa rājyaṁ kārayāmi, maitracitto hitacitto ’nukampācittaśca rāṣṭraṁ pālayāmi |<br>
<a class='ref vai' id='vai283.029' href='#vai283.029'>Vai 283.029</a> yūyaṁ tathā kuruta, yathā asau janakāyaḥ punarāgatya eṣu grāmanagareṣu prativasatīti |<br>
<a class='ref vai' id='vai283.030' href='#vai283.030'>Vai 283.030</a> amātyā āhuh—deva, aparo ’pi tatrānuśaṁso ’sti |<br>
<a class='ref vai' id='vai283.031' href='#vai283.031'>Vai 283.031</a> tasmin nagare mahāgrada utpalakumudapuṇḍarīkasaṁchanno haṁsakāraṇḍavacakravākopaśobhitah<a class='ref vai' id='vai284.000' href='#vai284.000'>Vai 284.000</a> | <a class='ref vai' id='vai284.001' href='#vai284.001'>Vai 284.001</a></p>
<p>tatra janmacitrako nāma nāgapotakaḥ prativasati |<br>
sa kālena kālaṁ samyagvāridhāramanuprayacchati |<br>
<a class='ref vai' id='vai284.002' href='#vai284.002'>Vai 284.002</a> atīva śasyasampattirbhavati |<br>
teṁs tasya śasyavatī vasumatī, subhikṣānnapānaśca deśaḥ |<br>
<a class='ref vai' id='vai284.003' href='#vai284.003'>Vai 284.003</a> rājā āha—ko ’sau upāyaḥ syādyenāsau nāgapota ihānīyeta? amātyā āhuh—deva, vidyāmantradhāriṇḥ, tānānayeti |<br>
<a class='ref vai' id='vai284.004' href='#vai284.004'>Vai 284.004</a> te samanviṣyantām |<br>
tato rājñā suvarṇapiṭakaṁ dhvajāgre baddhvā svavijite ghaṇṭāvaghoṣaṇaṁ kāritam—ya uttarapāñcālarājaviṣayājjanmacitrakaṁ nāma nāgapotakamānayati, tasyemaṁ suvarṇapiṭakaṁ dāsyāmi, mahatā ca satkāreṇa satkariṣyāmīti |<br>
<a class='ref vai' id='vai284.007' href='#vai284.007'>Vai 284.007</a> yāvadanyatamo ’hituṇḍiko ’mātyānāṁ sakāśaṁ gatvā kathayati—mamedaṁ suvarṇapiṭakamanuprayacchata |<br>
<a class='ref vai' id='vai284.008' href='#vai284.008'>Vai 284.008</a> ahaṁ janmacitraṁ nāma nāgapitakamapahṛtyānayāmīti |<br>
<a class='ref vai' id='vai284.009' href='#vai284.009'>Vai 284.009</a> amātyāḥ kathayanti—eṣa gṛhāṇa |<br>
sa kathayati—yo yuṣmākaṁ śraddhayitaḥ pratyayitaśca, tasya haste tiṣṭhatu |<br>
<a class='ref vai' id='vai284.010' href='#vai284.010'>Vai 284.010</a> ānīte janmacitre nāgapotake grahīṣyāmīti |<br>
evaṁ kuruṣveti |<br>
tato ’sau ahituṇḍikaḥ pratyayitasya puruṣasya haste suvarṇapiṭakaṁ sthāpayitvā hastināpuraṁ gataḥ |<br>
<a class='ref vai' id='vai284.012' href='#vai284.012'>Vai 284.012</a> tenāsau hradaḥ samantato vyavalokitaḥ |<br>
nimittīkṛtah—asau jñmacitro nāgapotaka etasmin pradeśe tiṣṭhatīti |<br>
<a class='ref vai' id='vai284.013' href='#vai284.013'>Vai 284.013</a> tato balyupahāranimittaṁ punaḥ pratyāgataḥ |<br>
amātyānāṁ kathayati—balyupahāramenaṁ prayacchata |<br>
<a class='ref vai' id='vai284.014' href='#vai284.014'>Vai 284.014</a> saptame divase taṁ nāgapotakamapahṛtya ānayāmīti |<br>
sa cāhituṇḍikastena saṁlakṣitah—mamāsāvapaharaṇāyāgataḥ |<br>
<a class='ref vai' id='vai284.015' href='#vai284.015'>Vai 284.015</a> saptame divase māmapahariṣyati |<br>
mātāpitṛviyogajaṁ me duḥkhaṁ bhaviṣyatīti |<br>
<a class='ref vai' id='vai284.016' href='#vai284.016'>Vai 284.016</a> kiṁ karomi, kiṁ śaraṇaṁ prapadyeyamiti |<br>
tasya hradasya nātidūre dvau lubdhakau prativasataḥ, sārako halakaḥ |<br>
<a class='ref vai' id='vai284.017' href='#vai284.017'>Vai 284.017</a> tau hradamāśritya jīvikāṁ kalpayataḥ |<br>
ye sthalagatāḥ prāṇino mṛgaśarabhasūkarādayastaṁ hradamupasarpanti, tān praghātayataḥ, ye ’pi jalagatā matsyakacchapamaṇḍūkādayaḥ |<br>
<a class='ref vai' id='vai284.019' href='#vai284.019'>Vai 284.019</a> tatra sārakaḥ kālagataḥ, halako jīvati |<br>
janmacitro nāgapotaḥ saṁlakṣayati—ko ’nyo ’sti mama śaraṇamṛte halakāt lubdhakāt? tato manuṣyaveṣamāsthāya halakasya lubdhakasya sakāśaṁ gataḥ |<br>
<a class='ref vai' id='vai284.021' href='#vai284.021'>Vai 284.021</a> gatvā kathayati—bhoḥ puruṣa, kiṁ tvaṁ jānīṣe kasyānubhāvāddhanasya rājño janapadā ṛddhāśca sphītāśca subhikṣākīrṇabahujanamanuṣyāśca praśāntakalikalahaḍimbaḍamarataskaradurbhikṣarogāpagatāḥ śālīkṣugomahiṣīsampannā iti? sa kathayati—jāne sa rājā dhārmiko dharmeṇa rājyaṁ kārayati, maitracitto hitacitto ’nukmpācittaśca rāṣṭraṁ pālayatīti |<br>
<a class='ref vai' id='vai284.025' href='#vai284.025'>Vai 284.025</a> asmin pradeśe janmacitrako nāma nāgapitakaḥ prativasati |<br>
<a class='ref vai' id='vai284.026' href='#vai284.026'>Vai 284.026</a> sa kālena kālaṁ samyagvāridhārāmanuprayacchati |<br>
<a class='ref vai' id='vai284.027' href='#vai284.027'>Vai 284.027</a> atīva śasyasampattirbhavati |<br>
śasyavatī vasumatī, subhikṣānnapānaśca deśa iti |<br>
<a class='ref vai' id='vai284.028' href='#vai284.028'>Vai 284.028</a> janmacitraḥ kathayati—taṁ nāgapotakamito viṣayādapaharet, tasya nāgapotakasya kiṁ syāt? na śobhanaṁ syāt, mātāpitṛviyogajaṁ duḥkhaṁ syādrājño rāṣṭrasya ca |<br>
<a class='ref vai' id='vai284.030' href='#vai284.030'>Vai 284.030</a> yo ’paharati, tasya kiṁ tvaṁ kuryāh? sa āha—jīvitādvyaparopayeyam |<br>
jānīṣe tvaṁ kataro ’sau nāgapotaka iti? na jāne |<br>
<a class='ref vai' id='vai284.031' href='#vai284.031'>Vai 284.031</a> ahamevāsau nāgaḥ |<br>
dakṣiṇapāñcālavaiṣayikenāhituṇḍikenāpahṛtya nīyeta |<br>
<a class='ref vai' id='vai284.032' href='#vai284.032'>Vai 284.032</a> sa balyupahāravidhānārthaṁ gataḥ |<br>
saptame divase āgamiṣyati |<br>
āgatya asya hradasya catasṛṣu dikṣu khadiraśalākānnikhanya nānāraṅgaiḥ sūtrairveṣṭayitvā mantrānāvartayiṣyati |<br>
<a class='ref vai' id='vai285.002' href='#vai285.002'>Vai 285.002</a> tatra tvayā pracchanne saṁnikṛṣṭe sthātavyam |<br>
yadā tenāyamevamrūpaḥ prayogaḥ kṛto bhavati, tadā hradamadhyāt kvathamānaṁ pānīyamutthāsyati ahaṁ cotthāsyāmi |<br>
<a class='ref vai' id='vai285.003' href='#vai285.003'>Vai 285.003</a> tadā tvayāsau ahituṇḍikaḥ śareṇa marmaṇi tāḍayitavyaḥ, āśu copasaṁkramya vaktavyah—mantrānupasaṁhara |<br>
<a class='ref vai' id='vai285.004' href='#vai285.004'>Vai 285.004</a> mā te utkṛttamūlaṁ śiraḥ kṛtvā pṛthivyāṁ nipātayiṣyāmīti |<br>
<a class='ref vai' id='vai285.005' href='#vai285.005'>Vai 285.005</a> yadyasau mantrānanupasaṁhṛtya prāṇairviyokṣyate, mṛtaṁ te ’ham yāvajjīvaṁ mantrapāśabddhaḥ syāmiti |<br>
<a class='ref vai' id='vai285.006' href='#vai285.006'>Vai 285.006</a> lubdhakaḥ prāha—yadi tavaikasyaivaṁ guṇaḥ syāt, tathāpyahamevaṁ kuryām, prāgeva sarājakasya rāṣṭrasya |<br>
<a class='ref vai' id='vai285.007' href='#vai285.007'>Vai 285.007</a> gaccha, ahaṁ te trāteti |<br>
<a class='ref vai' id='vai285.008' href='#vai285.008'>Vai 285.008</a> tatastena nāgapotakena tasyaikapārśve guptasthānamupadarśitam |<br>
yāvadasau lubdhakaḥ saptame divase pratigupte pradeśe ātmānaṁ gopayitvā avasthitaḥ |<br>
<a class='ref vai' id='vai285.009' href='#vai285.009'>Vai 285.009</a> sa cāhituṇḍika āgatya balyupahāraṁ kartumārabdhaḥ |<br>
<a class='ref vai' id='vai285.010' href='#vai285.010'>Vai 285.010</a> tena catasṛṣu dikṣu catvāraḥ khadirakīlakā nikhātāḥ |<br>
nānāraṅgaiḥ sūtrairveṣṭayitvā mantrā āvartitāḥ |<br>
285.0tatastasmāt pānīyaṁ kvathitumārabdham |<br>
<a class='ref vai' id='vai285.011' href='#vai285.011'>Vai 285.011</a> lubdhakena ca śareṇa marmaṇi tāḍitaḥ |<br>
<a class='ref vai' id='vai285.012' href='#vai285.012'>Vai 285.012</a> niṣkośaṁ cāsiṁ kṛtvā abhihitah—tvamasmadviṣayanivāsinaṁ nāgapotamapaharasi |<br>
<a class='ref vai' id='vai285.013' href='#vai285.013'>Vai 285.013</a> mā te utkṛttamūlaṁ śiraḥ kṛtvā pṛthivyāṁ nipātayāmīti |<br>
tato ’hituṇḍikena duḥkhavedanābhibhūtena maraṇabhayabhītena mantrā vyāvartitāḥ |<br>
<a class='ref vai' id='vai285.014' href='#vai285.014'>Vai 285.014</a> tatsamanantaraṁ ca lubdhakena jīvitād vyaparopitaḥ |<br>
<a class='ref vai' id='vai285.015' href='#vai285.015'>Vai 285.015</a> tato nāgo mantrapāśavinirmukto hradādabhyudgamya lubdhakaṁ pariṣvaktavān, evaṁ cāha—tvaṁ me mātā, tvaṁ me pitā, yanmayā tvāmāgamya mātāpitṛviyogajaṁ duḥkhaṁ notpannam |<br>
<a class='ref vai' id='vai285.017' href='#vai285.017'>Vai 285.017</a> āgaccha, bhavanaṁ gacchāmaḥ |<br>
tenāsau bhavanaṁ nītaḥ, nānāvidhena cānnapānena saṁtarpitaḥ, ratnāni copadarśitāni, mātāpitrośca niveditaḥ |<br>
<a class='ref vai' id='vai285.018' href='#vai285.018'>Vai 285.018</a> amba tāta—eṣa me suhṛccharaṇaṁ bāndhavaḥ |<br>
<a class='ref vai' id='vai285.019' href='#vai285.019'>Vai 285.019</a> asyānubhāvādyuṣmābhiḥ saha viyogo na jāta iti |<br>
tābhyāmasau vareṇa pravārito vividhāni ca ratnāni dattāni |<br>
<a class='ref vai' id='vai285.020' href='#vai285.020'>Vai 285.020</a> sa tānyādāya tasmād hradād vyuthitaḥ |<br>
tasya ca hradasya nātidūre puṣpaphalasalilasampanne nānāśakunikūjite ṛṣeragramāśramapadam |<br>
<a class='ref vai' id='vai285.021' href='#vai285.021'>Vai 285.021</a> tatra ca nāgapotakena sārdhaṁ vṛttakaṁ tatsarvaṁ vistareṇa samākhyātam |<br>
<a class='ref vai' id='vai285.022' href='#vai285.022'>Vai 285.022</a> tata ṛṣiḥ kathayati—kiṁ ratnaiḥ kiṁ vā te suvarṇena? tasya bhavane ’mogho nāṁ pāśastiṣṭhati, tam yācasva |<br>
<a class='ref vai' id='vai285.023' href='#vai285.023'>Vai 285.023</a> tato lubdhako ’moghapāśe saṁjātatṛṣṇah ṛṣivacanamupaśrutya punarapi nāgabhavanaṁ gataḥ |<br>
<a class='ref vai' id='vai285.024' href='#vai285.024'>Vai 285.024</a> yāvatpaśyati bhavanadvāre tamamoghapāśam |<br>
<a class='ref vai' id='vai285.025' href='#vai285.025'>Vai 285.025</a> tasyaitadabhavat—eṣa sa pāśo yo mayā prārthanīyaḥ |<br>
iti viditvā nāgabhavanaṁ praviṣṭaḥ |<br>
tato janmacitreṇa nāgapotakena anyaiśca nāgaiḥ sasambhramaiḥ pratisaṁmodito ratnaiśca pravāritaḥ |<br>
<a class='ref vai' id='vai285.026' href='#vai285.026'>Vai 285.026</a> sa kathayati—alaṁ mama ratnaiḥ |<br>
<a class='ref vai' id='vai285.027' href='#vai285.027'>Vai 285.027</a> kiṁ tu etamamoghapāśaṁ prayacchatheti |<br>
sa nāga āha—tavānena kiṁ prayojanam? yadā garutmatopadrutā bhavāmaḥ, tadā anenātmānaṁ rakṣāmaḥ |<br>
<a class='ref vai' id='vai285.028' href='#vai285.028'>Vai 285.028</a> lubdhaka āha—yuṣmākameṣa kadācit karhicit garutmatopadrutānāmupayogaṁ gacchati |<br>
<a class='ref vai' id='vai285.029' href='#vai285.029'>Vai 285.029</a> mama tu anena satatameva prayojanam |<br>
<a class='ref vai' id='vai285.030' href='#vai285.030'>Vai 285.030</a> yadasti kṛtamupakṛtaṁ ca, anuprayaccheti |<br>
janmacitrasya nāgapotakasyaitadabhavat—mamānena bahūpakṛtam |<br>
<a class='ref vai' id='vai285.031' href='#vai285.031'>Vai 285.031</a> mātāpitarau avalokya dadāmīti |<br>
ten mātāpitarau avalokya sa pāśo dattaḥ |<br>
<a class='ref vai' id='vai285.032' href='#vai285.032'>Vai 285.032</a> tato ’sau lubdhakaḥ pṛthivīlabdhaprakhyena sukhasaumanasyenāpyāyitamanā amoghapāśamādāya nāgabhavanādabhyudgamya svagṛhaṁ gataḥ |<br>
|<br>
yāvadapareṇa samayena dhano rājā devyā sārdhaṁ krīḍati ramate paricārayati |<br>
<a class='ref vai' id='vai286.001' href='#vai286.001'>Vai 286.001</a> tasya krīḍato ramamāṇasya paricārayato na putro na duhitā |<br>
<a class='ref vai' id='vai286.002' href='#vai286.002'>Vai 286.002</a> sa kare kapolaṁ dattvā cintāparo vyavasthitah—anekadhanasamuditaṁ me gṛham |<br>
<a class='ref vai' id='vai286.003' href='#vai286.003'>Vai 286.003</a> na me putro na duhitā |<br>
mamātyayātsvakulavaṁśacchede rāṣṭrāpahāraḥ sarvasantasvāpateyamaputramiti kṛtvā anyarājavidheyo bhaviṣyatīti |<br>
<a class='ref vai' id='vai286.004' href='#vai286.004'>Vai 286.004</a> sa śramaṇabrāhmaṇasuhṛtsambandhibāndhavairucyate—deva, kimasi cintāparah? sa etatprakaraṇaṁ vistareṇārocayati |<br>
<a class='ref vai' id='vai286.006' href='#vai286.006'>Vai 286.006</a> te kathayati—devatārādhanaṁ kuru, putraste bhaviṣyatīti |<br>
so ’putraḥ putrābhinandī śivavaruṇakuberavāsavādīnanyāṁśca devatāviśeṣānāyācate, tadyathā—ārāmadevatā vanadevatā catvaradevatā śṛṅgāṭakadevatā balipratigrāhikāḥ |<br>
<a class='ref vai' id='vai286.008' href='#vai286.008'>Vai 286.008</a> sahajāḥ sahadharmikā nityāvubaddhā api devatā āyācate |<br>
<a class='ref vai' id='vai286.009' href='#vai286.009'>Vai 286.009</a> asti caiṣa loke pravādo yadāyācanahetoḥ putrā jāyante duhitaraśceti |<br>
tacca neivam |<br>
<a class='ref vai' id='vai286.010' href='#vai286.010'>Vai 286.010</a> yadyevamabhaviṣyat, ekaikasya putrasahasramabhaviṣyat, tadyathā rājñaścakravartinaḥ |<br>
api tu trayāṇāṁ sthānānāṁ saṁmukhībhāvātputrā jāyante duhitaraśca |<br>
<a class='ref vai' id='vai286.011' href='#vai286.011'>Vai 286.011</a> katameṣāṁ trayāṇām? mātāpitarau raktau bhavataḥ saṁnipatitau |<br>
<a class='ref vai' id='vai286.012' href='#vai286.012'>Vai 286.012</a> mātā cāsya kalyā bhavati ṛtumatī ca |<br>
gandharvaḥ pratyupasthito bhavati |<br>
<a class='ref vai' id='vai286.013' href='#vai286.013'>Vai 286.013</a> eṣā trayāṇāṁ sthānānāṁ saṁmukhībhāvātputrā jāyante duhitaraśca |<br>
sa caivamāyācanaparastiṣṭhati |<br>
<a class='ref vai' id='vai286.014' href='#vai286.014'>Vai 286.014</a> anyatamaśca bhadrakalpiko bodhisattvastasyāgramahiṣyā avakrāntaḥ |<br>
<a class='ref vai' id='vai286.015' href='#vai286.015'>Vai 286.015</a> pañcāveṇīyā dharmā ekatye paṇḍitajātīye mātṛgrāme |<br>
katame pañca? raktaṁ puruṣaṁ jānāti viraktaṁ jānāti |<br>
<a class='ref vai' id='vai286.016' href='#vai286.016'>Vai 286.016</a> kālaṁ jānāti kratuṁ jānāti |<br>
garbhamavakrāntaṁ jānāti |<br>
yasya sakāśādgarbhamavakrāmati tamapi jānāti |<br>
<a class='ref vai' id='vai286.017' href='#vai286.017'>Vai 286.017</a> dārakaṁ jānāti, dārikāṁ jānāti |<br>
saceddārako bhavati, dakṣiṇaṁ kukṣiṁ niśritya tiṣṭhati |<br>
<a class='ref vai' id='vai286.018' href='#vai286.018'>Vai 286.018</a> saceddārikā bhavati, vāmaṁ kukṣiṁ niśritya tiṣṭhati |<br>
sā āttamanāḥ svāminn ārocayati—diṣṭyā vardhasva āryaputra |<br>
<a class='ref vai' id='vai286.019' href='#vai286.019'>Vai 286.019</a> āpannasattvāsmi saṁvṛttā |<br>
yathā ca me dakṣiṇaṁ kukṣiṁ niśritya tiṣṭhati, niyataṁ dārako bhaviṣyatīti |<br>
<a class='ref vai' id='vai286.020' href='#vai286.020'>Vai 286.020</a> so ’pyāttamanāttamanāḥ pūrvaṁ kāyamunnamayya dakṣiṇaṁ bāhumabhiprasārya udānamudānayati—apyevāhaṁ cirakālābhilaṣitaṁ putramukhaṁ paśyeyam |<br>
<a class='ref vai' id='vai286.022' href='#vai286.022'>Vai 286.022</a> jāto me syānnāvajātaḥ |<br>
kṛtyāni me kurvīt |<br>
pratibharet |<br>
dāyādyaṁ me pratipadyeta |<br>
<a class='ref vai' id='vai286.023' href='#vai286.023'>Vai 286.023</a> kulavaṁśo me cirasthitikaḥ syāt |<br>
asmākaṁ cāpyatītakālagatānāmalpaṁ vā prabhūtaṁ vā dānāni datvā puṇyāni kṛtvā asmākaṁ nāṁnā dakṣiṇāmādekṣyati—idaṁ tayoryatratatropapannayorgacchatoranugacchatu iti |<br>
<a class='ref vai' id='vai286.025' href='#vai286.025'>Vai 286.025</a> āpannasattvāṁ viditvā upariprāsādatalagatāmayantritāṁ dhārayati tiktāmlalavaṇamadhurkaṭukaṣāyavivarjitairāhāraiḥ |<br>
<a class='ref vai' id='vai286.026' href='#vai286.026'>Vai 286.026</a> hārārdhahāravibhūṣitagātrīmapsarasamiva nandanavanacāriṇīṁ mañcānmañcaṁ pīṭhātpīṭhamanavatarantīmadharimāṁ bhūmim |<br>
<a class='ref vai' id='vai286.027' href='#vai286.027'>Vai 286.027</a> na cāsyāḥ kiṁcidamanojñaśabdaśravaṇam yāvadeva garbhasya paripākāya |<br>
<a class='ref vai' id='vai286.028' href='#vai286.028'>Vai 286.028</a> sā aṣṭānāṁ vā navānāṁ vā māsānāmatyayātprasūtā |<br>
<a class='ref vai' id='vai286.029' href='#vai286.029'>Vai 286.029</a> dārako jāto ’bhirūpo darśanīyaḥ prāsādiko gauraḥ kanakavarṇaśchatrākāraśirāḥ pralambabāhurvistīrṇalalāṭa uccaghoṇaḥ saṁgatabhrūstuṅganāsaḥ sarvāṅgapratyaṅgopetaḥ |<br>
<a class='ref vai' id='vai286.030' href='#vai286.030'>Vai 286.030</a> tasya jātau ānandabheryastāḍitāḥ |<br>
<a class='ref vai' id='vai286.031' href='#vai286.031'>Vai 286.031</a> śrutvā rājā kathayati—kimetaditi |<br>
antaḥpurikābhī rājñe niveditam—deva, diṣṭyā vardhasva |<br>
<a class='ref vai' id='vai286.032' href='#vai286.032'>Vai 286.032</a> putraste jāta iti |<br>
tato rājñā taṁ sarvaṁ nagaramapagatapāṣāṇaśarkarakaṭhallam <a class='ref vai' id='vai287.000' href='#vai287.000'>Vai 287.000</a>vyavasthitam, candanavārisiktamucchratadhvajapatākaṁ surabhidhūpaghaṭikopanibuddhaṁ nānāpuṣpābhikīrṇaramaṇīyam |<br>
<a class='ref vai' id='vai287.002' href='#vai287.002'>Vai 287.002</a> ājñā ca dattā—śramaṇabrāhmaṇakṛpaṇavanīpakebhyo dānaṁ prayacchata, sarvabandhanamokṣaṁ ca kuruteti |<br>
<a class='ref vai' id='vai287.003' href='#vai287.003'>Vai 287.003</a> tasyaivaṁ trīṇi saptakānyekaviṁśatidivasān vistareṇa jātakarma karoti |<br>
<a class='ref vai' id='vai287.004' href='#vai287.004'>Vai 287.004</a> tasya jātimahaṁ kṛtvā nāmadheyaṁ vyavasthāpitumārabdham—kiṁ bhavatu dāraksya nāmeti? amātyāḥ kathayanti—ayaṁ dārako dhanasya rājñaḥ putraḥ, bhavatu dārakasya sudhano nāmeti |<br>
<a class='ref vai' id='vai287.005' href='#vai287.005'>Vai 287.005</a> tasya sudhana iti nāmadheyaṁ vyavashtāpitam |<br>
<a class='ref vai' id='vai287.006' href='#vai287.006'>Vai 287.006</a> sudhano dārako ’ṣṭābhyo dhātrībhyo ’nudatto dvābhyāmaṁsadhātrībhyāṁ kṣīradhātrībhyāṁ dvābhyāṁ maladhātrībhyāṁ dvābhyāṁ krīḍanikābhyāṁ dhātrībhyām |<br>
<a class='ref vai' id='vai287.007' href='#vai287.007'>Vai 287.007</a> so ’ṣṭābhirdhātrībhirunnīyate vardhyate kṣīreṇa dadhnā navatītena sarpiṣā sarpimaṇḍairvā anyaiścottaptottaptairupakaraṇaviśeṣaiḥ |<br>
<a class='ref vai' id='vai287.009' href='#vai287.009'>Vai 287.009</a> āśu vardhate hradasthamiva paṅkajam |<br>
|<br>
<a class='ref vai' id='vai287.010' href='#vai287.010'>Vai 287.010</a> sa yadā mahān saṁvṛttastadā lipyāmupanyastaḥ saṁkhyāyāṁ gaṇanāyāṁ mudrāyāmuddhāre nyāse nikṣepe vastuparīkṣāyāṁ kumāraparīkṣāyāṁ kumārikāparīkṣāyāṁ dāruparīkṣāyāṁ ratnaparīkṣāyāṁ vastraparīkṣāyām |<br>
<a class='ref vai' id='vai287.012' href='#vai287.012'>Vai 287.012</a> so ’ṣṭāsu parīkṣāsu ghaṭako vācakaḥ paṇḍitaḥ paṭupracāraḥ saṁvṛttaḥ |<br>
sa yāni tāni bhavanti rājñāṁ kṣatriyāṇāṁ mūrdhābhiṣiktānāṁ janapadaiśvaryamanuprāptānāṁ mahāntaṁ pṛthivīmaṇḍalamabhinirjityādhyāvasatāṁ pṛthagbhavanti śilpasthānakarmasthānāni, tasyathā—hastigrīvāyāmaśvapṛṣṭhe rathe tsarau dhanuṣi apayāne niryāṇe ’ṅkuśagrahe pāśagrahe chedye bhedye muṣṭibandhe padabandhe dūravedhe śabdavedhe marmavedhe ’kṣuṇṇavedhe dṛḍhaprahāritāyām |<br>
<a class='ref vai' id='vai287.016' href='#vai287.016'>Vai 287.016</a> pañcasthāneṣu kṛtāvī saṁvṛttaḥ |<br>
<a class='ref vai' id='vai287.017' href='#vai287.017'>Vai 287.017</a> tasya pitrā trīṇyantaḥpurāṇi vyavasthāpitāni jyeṣṭhaṁ madhyaṁ kanīyasam |<br>
trīṇi vāsagṛhāṇi māpitāni, haimantikaṁ graiṣmikaṁ vārṣikam |<br>
<a class='ref vai' id='vai287.018' href='#vai287.018'>Vai 287.018</a> trīṇyudyānāni māpitāni, haimantikaṁ graiṣmikaṁ vārṣikam |<br>
<a class='ref vai' id='vai287.019' href='#vai287.019'>Vai 287.019</a> tataḥ sudhanakumāra upariprāsādatalagato niṣpuruṣeṇa tūryeṇa krīḍati ramate paricārayati |<br>
|<br>
<a class='ref vai' id='vai287.021' href='#vai287.021'>Vai 287.021</a> yāvadapareṇa samayena halako lubdhako mṛgayāmanveṣamāṇastena tenānuvicarannanyatamaṁ parvatamanuprāptaḥ |<br>
<a class='ref vai' id='vai287.022' href='#vai287.022'>Vai 287.022</a> tasya ca parvatasyādhastādṛṣerāśramapadaṁ paśyati puṣpaphalasampannaṁ nānāpakṣigaṇavicāritam |<br>
<a class='ref vai' id='vai287.023' href='#vai287.023'>Vai 287.023</a> mahāntaṁ ca hradamutpalakumudapuṇḍarīkasaṁchannaṁ haṁsakāraṇḍavacakravākopaśobhitam |<br>
<a class='ref vai' id='vai287.024' href='#vai287.024'>Vai 287.024</a> sa tamāśramapadaṁ paribhramitumārabdhaḥ |<br>
yāvattam ṛṣiṁ paśyati dīrghakeśaśmaśrunakharomāṇaṁ vātāpakarṣitaśarīraṁ cīvaravalkaladhāriṇamanyatamavṛkṣamūlāśrayatṛṇakuṭikākṛtanilayam |<br>
<a class='ref vai' id='vai287.025' href='#vai287.025'>Vai 287.025</a> dṛṣṭvā ca punaḥ pādābhivandanaṁ kṛtvā kṛtāñjalipuṭaḥ papraccha—bhagavan, kiyacciramasmin pradeśe tava prativasatah? catvāriṁśadvarṣāṇi |<br>
<a class='ref vai' id='vai287.027' href='#vai287.027'>Vai 287.027</a> asti tvayā iyatā kālenāsmin pradeśe kaścidāścaryādbhutadharmo dṛṣṭaḥ śruto vā? praśāntātmā ṛṣirmandaṁ mandamuvāca—bhadramukha, dṛṣṭaste ’yaṁ hradah? dṛṣṭo bhagavan |<br>
<a class='ref vai' id='vai287.029' href='#vai287.029'>Vai 287.029</a> eṣā brahmasabhā nāma puṣkiriṇī utpalapadmakumudapuṇḍarīkasaṁchannā nānāpakṣigaṇaniṣevitā himarajatatuṣāragaurāmbusampūrṇā surabhikusumapūrṇatoyā |<br>
<a class='ref vai' id='vai287.030' href='#vai287.030'>Vai 287.030</a> asyāṁ puṣkiriṇyāṁ pañcadaśamyāṁ manoharā nāma drumasya kinnararājasya duhitā pañcakinnarīśataparivārā nānāvidhasnānodvartanairāgatya snāti |<br>
<a class='ref vai' id='vai287.032' href='#vai287.032'>Vai 287.032</a> snānakāle cāsyā madhuragītavāditaśabdena mṛgapakṣiṇo ’vahriyante |<br>
<a class='ref vai' id='vai288.001' href='#vai288.001'>Vai 288.001</a> ahamapi taṁ śabdaṁ śrutvā mahatā prītisaumanasyena saptāhamatināmayāmi |<br>
etadāścaryaṁ bhadramukha mayā dṛṣṭamiti |<br>
<a class='ref vai' id='vai288.002' href='#vai288.002'>Vai 288.002</a> atha halakasya lubdhakasyaitadabhavat—śobhano ’yaṁ mayā amoghaḥ pāśo nāgāllabdho manoharāyāḥ kinnaryāḥ kṣepsyāmīti |<br>
<a class='ref vai' id='vai288.003' href='#vai288.003'>Vai 288.003</a> so ’pareṇa samayena pūrṇapañcadaśyāmamoghaṁ pāśamādāya hradatīrasamīpe puṣpaphalaviṭapagahanamāśritya avadhānatatparo ’vashtitaḥ |<br>
<a class='ref vai' id='vai288.004' href='#vai288.004'>Vai 288.004</a> yāvanmanoharā kinnarī pañcaśataparivāritā tādṛśyaiva vibhūtyā brahmasabhāṁ puṣkiriṇīmavatīrṇā snātum |<br>
<a class='ref vai' id='vai288.005' href='#vai288.005'>Vai 288.005</a> tatsamantaraṁ ca halakena lubdhakena amoghaḥ pāśaḥ kṣiptaḥ, yena manoharā kinnarī baddhā |<br>
<a class='ref vai' id='vai288.006' href='#vai288.006'>Vai 288.006</a> tayā amoghapāśaśritayā hrade mahāhatanādaḥ kṛto bhīṣaṇaśca śabdo niścāritaḥ, yaṁ śrutvā pariśiṣṭaḥ kinnarigaṇa itaścāmutaśca saṁbhrānto manoharāṁ nirīkṣitumārabdhaḥ |<br>
<a class='ref vai' id='vai288.008' href='#vai288.008'>Vai 288.008</a> paśyanti baddhām |<br>
dṛṣṭvā ca punarbhītā niṣpalāyitāḥ |<br>
<a class='ref vai' id='vai288.009' href='#vai288.009'>Vai 288.009</a> adrākṣītsa lubdhakastāṁ paramarūpadarśanīyām |<br>
dṛṣṭvā ca punarupaśliṣṭo grahīṣyāmīti |<br>
<a class='ref vai' id='vai288.010' href='#vai288.010'>Vai 288.010</a> sā āha—hā hatāsmi, hā mandabhāgyā, mamodṛśīmavasthāmāptām |<br>
<a class='ref vai' id='vai288.011' href='#vai288.011'>Vai 288.011</a> mā naiṣīstvaṁ hi mā sprākṣīr naitattva suceṣṭitam |<br>
<a class='ref vai' id='vai288.012' href='#vai288.012'>Vai 288.012</a> rājabhogyā surūpāhaṁ na sādhu grahaṇaṁ tava (1)|<br>
iti |<br>
<a class='ref vai' id='vai288.013' href='#vai288.013'>Vai 288.013</a> lubdhakaḥ prāha—yadi tvāṁ na gṛhṇāmi, niṣpalāyase |<br>
sā kathayati—nāhaṁ niṣpalāye |<br>
<a class='ref vai' id='vai288.014' href='#vai288.014'>Vai 288.014</a> yadi na śraddadhāsi, imaṁ cūḍāmaṇiṁ gṛhāṇa |<br>
asyānubhāvenāhamuparivihāyasā gacchāmīti |<br>
<a class='ref vai' id='vai288.015' href='#vai288.015'>Vai 288.015</a> lubdhakaḥ kathayati—kathaṁ jāne? tayā śirasthaścūḍāmaṇirdatta uktaśca—eṣa cūḍāmaṇiryasya haste, tasyāhaṁ vaśā bhavāmi |<br>
<a class='ref vai' id='vai288.016' href='#vai288.016'>Vai 288.016</a> tato lubdhakenāsau cūḍāmaṇirgṛhītaḥ, pāśabaddhāṁ caināṁ saṁprashtitaḥ |<br>
|<br>
<a class='ref vai' id='vai288.017' href='#vai288.017'>Vai 288.017</a> tena khalu samayena sudhanarājakumāro mṛgayānirgataḥ |<br>
adrākṣītsa lubdhakaḥ sudhanaṁ rājakumāramabhirūpaṁ darśanīyaṁ prāsādikam |<br>
<a class='ref vai' id='vai288.018' href='#vai288.018'>Vai 288.018</a> dṛṣṭvā ca punarasyaitadabhavat—ayaṁ ca rājakumāraḥ, iyaṁ ca paramadarśanīyā |<br>
<a class='ref vai' id='vai288.019' href='#vai288.019'>Vai 288.019</a> yadyenāṁ drakṣyati, balādgrahīṣyati |<br>
yannvahamenāṁ prābhṛtanyāyena svayamevopanayeyam |<br>
<a class='ref vai' id='vai288.020' href='#vai288.020'>Vai 288.020</a> tatastāṁ pāśabddhāmādāya yena rājakumārastenopasaṁkrāntaḥ |<br>
upasaṁkramya pādayor nipatya kathayati—idaṁ mama devasya strīratnaṁ prābhṛtamānītam, pratigṛhyatāmiti |<br>
<a class='ref vai' id='vai288.021' href='#vai288.021'>Vai 288.021</a> adrākṣītsudhanakumāro manoharāṁ kinnarīmabhirūpāṁ darśanīyāṁ prāsādikāṁ paramaśubhavarṇapuṣkalatayā samanvāgatāṁ sarvaguṇasamuditāmaṣṭādaśābhiḥ strīlakṣaṇaiḥ samalaṁkṛtāṁ janapadakalyāṇāṁ kāñcanakalaśakūrmapīnonnatakaṭhinasahitasujātavṛttapragalbhamānastanīmabhinīlaraktāṁśukavisṛtāyatanavakamalasadṛśanayanāṁ subhruvamāyatatuṅganāsāṁ vidrūmamaṇiratnaviṁvaphalasaṁsthānasadṛśādharoṣṭhīṁ sudṛḍhaparipūrṇagaṇḍapārśvāmatyartharatikarakapolatilakānupūrvacaritāṁ saṁgatabhruvāravindavikacasadṛśaparipūrṇavimalaśaśivapuṣaṁ pralambabāhuṁ gambhīrativalikasaṁtatamadhyāṁ stanabhārāvanāmyamānapūrvārdhāṁ rathāṅgasaṁsthitasujātajaghanāṁ kadalīgarbhasadṛśakarānupūrvāvasthitasujātakarabhoruṁ sunigūḍhasuracitasarvāṅgasundaraśirāṁ sahitamaṇipīḍāsamraktakaratalapraharṣanūpuravalayām hārardhahāranirghoṣavimalaśitagatimāyatanīlasūkṣmakeśīṁ sacīvaraprabhraṣṭakāñcīguṇāṁ nūpurāvacchāditapādāṁ kṣāmodarīm |<br>
<a class='ref vai' id='vai288.030' href='#vai288.030'>Vai 288.030</a> tāṁ pratikīrṇahārāmuttaptajāmbūnadacārupūrṇāṁ dṛṣṭvā kumāraḥ sahasā papāta viddho dṛḍharāgaśareṇa |<br>
<a class='ref vai' id='vai288.031' href='#vai288.031'>Vai 288.031</a> tatra sa rāgavarāhadavadahanapataṅgasadṛśena jalacandracañcalavimalojjvalasvabhāvena durgrāhyatareṇa nadītaraṅgajñaṣamakarasurabhigamanena <a class='ref vai' id='vai289.000' href='#vai289.000'>Vai 289.000</a>garuḍapavanajavasamagatinā tūlaparivartanalaghutareṇa vānarāvasthitacapalodbhrāntatareṇa satatābhyāsakleśaniṣevaṇarāgasukhāsvādalobhena sarvakleśaviṣamadurgaprapātaniḥsaṅgena paramasalīlena cittena tadbhūtānugatayā ayoniśomanaskāradhanurvisṛtaiḥ samyogābhilaṣitaparamarahasyaśabdena kāmaśareṇa hṛdaye viddha |<br>
<a class='ref vai' id='vai289.004' href='#vai289.004'>Vai 289.004</a> āha ca—<a class='ref vai' id='vai289.005' href='#vai289.005'>Vai 289.005</a> dṛṣṭvā ca tāṁ sudhana indusamānvaktrāṁ prāvṛḍaghanāntaraviniścariteva vidyuta |<br>
<a class='ref vai' id='vai289.007' href='#vai289.007'>Vai 289.007</a> tatsnehamanmathavilāsasamudbhavena sadyaḥ sa cetasi nu rāgaśareṇa viddhaḥ (2)|<br>
<a class='ref vai' id='vai289.009' href='#vai289.009'>Vai 289.009</a> sa tāmatimanoharāṁ gṛhītvā hastināpuraṁ gataḥ |<br>
sa ca lubdhaḥ pañcagrāmavareṇācchāditaḥ |<br>
<a class='ref vai' id='vai289.010' href='#vai289.010'>Vai 289.010</a> tataḥ sudhano rājakumāro manoharayā rūpayauvanaguṇena sughanaḥ kumāronekaiścopacāraśataistathā apahṛto yathā muhūrtamapi tāṁ na jahāti |<br>
<a class='ref vai' id='vai289.011' href='#vai289.011'>Vai 289.011</a> yāvadapareṇa samayena jetavanāddvau brāhmaṇau abhyāgatau |<br>
<a class='ref vai' id='vai289.012' href='#vai289.012'>Vai 289.012</a> tatraiko rājānāṁ saṁśritaḥ, dvitīyaḥ sudhanaṁ kumāram |<br>
yo rājānaṁ saṁśritaḥ, sa rājñā purohitaḥ sthāpito bhogaiśca saṁvibhaktaḥ |<br>
<a class='ref vai' id='vai289.013' href='#vai289.013'>Vai 289.013</a> yastu sudhanaṁ kumāram, sa bhogamātreṇa saṁvibhaktaḥ |<br>
<a class='ref vai' id='vai289.014' href='#vai289.014'>Vai 289.014</a> sa kathayati—yathā tava sahāyo brāhmaṇo mama pitrā paurohitye ’vasthāpitaḥ, evamahaṁ tvāmapi paurohitye sthāpayāmīti |<br>
<a class='ref vai' id='vai289.016' href='#vai289.016'>Vai 289.016</a> eṣa ca vṛttāntastena brāhmaṇena karṇaparamparayā śrutaḥ |<br>
tasyaitadabhavat—ahaṁ tathā kariṣye, yathā kumāro rājyameva nāsādayiṣyati, kutastaṁ purohitaṁ sthāpayiṣyatīti? yāvadapareṇa samayena tasya rājño vijite ’nyatamaḥ kārvaṭikaḥ prativiruddhaḥ, tasya samucchittaye eko daṇḍaḥ preṣitaḥ |<br>
<a class='ref vai' id='vai289.019' href='#vai289.019'>Vai 289.019</a> sa hatavihatavidhvastaḥ pratyāgataḥ |<br>
evam yāvatsapta, ye daṇḍāḥ preṣitāḥ, te ’pi hastavidhvastāḥ pratyāgatāḥ |<br>
<a class='ref vai' id='vai289.020' href='#vai289.020'>Vai 289.020</a> amātyai rājā vijñāpitaḥ sarvo ’sau āhūyatāmiti |<br>
<a class='ref vai' id='vai289.022' href='#vai289.022'>Vai 289.022</a> brāhmaṇa purohitaḥ saṁlakṣayati—ayaṁ sa kumārasya vadhopāyakāla iti |<br>
tena rājā vijñaptah—deva, naivamasau śakyaḥ saṁnāmayitum |<br>
<a class='ref vai' id='vai289.023' href='#vai289.023'>Vai 289.023</a> rājā kathayati—kiṁ mayā svayaṁ gantavyam? purohitaḥ kathayati—kimarthaṁ devaḥ svayaṁ gacchati? ayaṁ sudhanaḥ kumāro yuvā baladarpayuktaḥ |<br>
<a class='ref vai' id='vai289.025' href='#vai289.025'>Vai 289.025</a> eṣa daṇḍasahāyaḥ preṣyatāmiti |<br>
rājā kathayati—evamastviti |<br>
tato rājā kumāramāhūya kathayati—gaccha kumāra, daṇḍasahāyaḥ kārvaṭikaṁ saṁnāmaya |<br>
<a class='ref vai' id='vai289.026' href='#vai289.026'>Vai 289.026</a> evaṁ deveti sudhanaḥ kumāro rājñaḥ pratiśrutya antaḥpuraṁ praviṣṭaḥ |<br>
<a class='ref vai' id='vai289.027' href='#vai289.027'>Vai 289.027</a> manoharādarśanāccāsya sarvaṁ vismṛtam |<br>
punarapi rājñā abhihitah—punarapi taddarśanātsarvaṁ vismṛtam |<br>
<a class='ref vai' id='vai289.028' href='#vai289.028'>Vai 289.028</a> purohitena cābhihitah—deva, sudhanaḥ kumāro manoharayā atīva sakto na śakyate preṣayitum |<br>
<a class='ref vai' id='vai289.029' href='#vai289.029'>Vai 289.029</a> rājā kathayati—sādhanaṁ sajjaṁ kriyatām |<br>
nirgataḥ kumāro ’ntaḥpurāt preṣayitavyo yathā manoharāyāḥ sakāśaṁ na prativasatīti |<br>
<a class='ref vai' id='vai289.030' href='#vai289.030'>Vai 289.030</a> evaṁ deveti amātyai rājñaḥ pratiśrutya balaugho hastyaśvarathapadātisampanno ’nakapraharaṇopakaraṇayuktaḥ sajjīkṛtaḥ |<br>
<a class='ref vai' id='vai289.032' href='#vai289.032'>Vai 289.032</a> tataḥ kumāro nirgatah uktah—gaccha kumāra, sajjo balaugha iti |<br>
sa kathayati—deva, gamiṣyāmi <a class='ref vai' id='vai290.000' href='#vai290.000'>Vai 290.000</a>manoharāṁ dṛṣṭvā |<br>
<a class='ref vai' id='vai290.001' href='#vai290.001'>Vai 290.001</a> rājā kathayati—kumāra na draṣṭavyā, kālo ’tivartate |<br>
sa kathayati—tāvadyadi evam, mātaraṁ dṛṣṭvā gacchāmi |<br>
<a class='ref vai' id='vai290.002' href='#vai290.002'>Vai 290.002</a> gaccha kumāro avalokya jananīm |<br>
sa manoharasantakaṁ cūḍāmaṇimādāya mātuḥsakāśamupasaṁkrāntaḥ |<br>
<a class='ref vai' id='vai290.003' href='#vai290.003'>Vai 290.003</a> pādayor nipatya kathayati—amba, ahaṁ kārvaṭikaṁ saṁnāmanāya gacchāmi |<br>
<a class='ref vai' id='vai290.005' href='#vai290.005'>Vai 290.005</a> duhitā śakrakalpasya kinnarendrasya māninī |<br>
<a class='ref vai' id='vai290.006' href='#vai290.006'>Vai 290.006</a> pālyā virahaśokārtā madvātsalyadhiyā (3)|<br>
<a class='ref vai' id='vai290.007' href='#vai290.007'>Vai 290.007</a> ayaṁ cūḍāmaṇi suguptaṁ sthāpayitavyaḥ |<br>
na kadācinmanoharāyā dātavyo ’nyatra prāṇaviyogāditi |<br>
<a class='ref vai' id='vai290.008' href='#vai290.008'>Vai 290.008</a> sa evaṁ mātaraṁ pitaraṁ saṁdiśya abhivādya ca nānāyodhabalaughatūryanir nāditaiḥ saṁprasthitaḥ |<br>
<a class='ref vai' id='vai290.009' href='#vai290.009'>Vai 290.009</a> anupūrveṇa janapadānatikramya tasya kārvaṭikasya nātidūre ’nyataṁ vṛkṣamūlaṁ niśritya vāsamupagataḥ |<br>
<a class='ref vai' id='vai290.010' href='#vai290.010'>Vai 290.010</a> tena khalu samayena vaiśravaṇo mahārājo ’nekayakṣaparivāro ’nekayakṣaśatasahasraparivāraḥ |<br>
<a class='ref vai' id='vai290.011' href='#vai290.011'>Vai 290.011</a> tena yakṣāṇām yakṣasamitiṁ saṁprasthitaḥ |<br>
tasya tena pathā gacchataḥ khagapathena yānamavasthitam |<br>
<a class='ref vai' id='vai290.012' href='#vai290.012'>Vai 290.012</a> tasyaitadabhavat—bahuśo ’hamanena pathā samatikrāntaḥ |<br>
na ca me kadācidyānaṁ pratihatam |<br>
<a class='ref vai' id='vai290.013' href='#vai290.013'>Vai 290.013</a> ko ’tra heturyenedānīṁ pratihata iti? paśyati sudhanaṁ kumāram |<br>
tasyaitadabhavat—ayaṁ bhadrakalpiko bodhisattvaḥ khedamāpatsyati yuddhāyābhiprasthitaḥ |<br>
<a class='ref vai' id='vai290.014' href='#vai290.014'>Vai 290.014</a> sāhāyyamasya karaṇīyam |<br>
<a class='ref vai' id='vai290.015' href='#vai290.015'>Vai 290.015</a> kārvaṭikaḥ saṁnāmayitavyaḥ |<br>
na ca kasyacitprāṇinaḥ pīḍā karaṇīyeti viditvā pāñcikaṁ mahāyakṣasenāpatimāmantrayate—ehi tvaṁ pāñcika, sudhanasya kumārasya kārvaṭikamayuddhena saṁnāmaya |<br>
<a class='ref vai' id='vai290.017' href='#vai290.017'>Vai 290.017</a> na ca te kasyacitprāṇinaḥ pīḍā kartavyeti |<br>
tatheti pāñcikena yakṣasenāpatinā vaiśravaṇasya mahārājasya pratiśrutya divyaścaturaṅgo balakāyo nirmitah—tālamātrapramāṇāḥ puruṣaḥ, parvatapramāṇā hastinaḥ, hastipramāṇā aśvāḥ |<br>
<a class='ref vai' id='vai290.019' href='#vai290.019'>Vai 290.019</a> tato nānāvidhakhaṅgamuśalatomarapāśacakraśaraparaśvadhādiśastraviśeṣeṇa nānāvāditrasaṁkṣobheṇa ca mahābhayamupadarśayan mahatā balaudhena pāñciko ’nuprāptaḥ |<br>
<a class='ref vai' id='vai290.021' href='#vai290.021'>Vai 290.021</a> hastyaśvarathanirghoṣānnānāvāditranidvanāt |<br>
<a class='ref vai' id='vai290.022' href='#vai290.022'>Vai 290.022</a> yakṣāṇāṁ svaprabhāvācca prākāraḥ prapapāta vai (4)|<br>
<a class='ref vai' id='vai290.023' href='#vai290.023'>Vai 290.023</a> tataste karvaṭanivāsinastaṁ balaughaṁ dṛṣṭvā tacca prākārapatanaṁ paraṁ viṣādamāpannāḥ papracchuh—kuta eṣa balaugha āgacchatīti? te kathayanti—śīghraṁ dvārāṇi muñcata |<br>
<a class='ref vai' id='vai290.024' href='#vai290.024'>Vai 290.024</a> eṣa pṛṣṭhataḥ kumāra āgacchati |<br>
<a class='ref vai' id='vai290.025' href='#vai290.025'>Vai 290.025</a> tasya ca balaugho yadi ciraṁ vidhārayiṣyatha, sarvathā na bhaviṣyatheti |<br>
<a class='ref vai' id='vai290.026' href='#vai290.026'>Vai 290.026</a> te kathayanti—<a class='ref vai' id='vai290.027' href='#vai290.027'>Vai 290.027</a> vyutpannā na vayaṁ rājño na kumārasya dhīmataḥ |<br>
<a class='ref vai' id='vai290.028' href='#vai290.028'>Vai 290.028</a> nṛpapauruṣakebhyo sma bhītāḥ saṁtrāsamāgatāḥ (5)|<br>
<a class='ref vai' id='vai290.029' href='#vai290.029'>Vai 290.029</a> tairdvārāṇi muktāni |<br>
tata ucchritadhvajapatākāpūrṇakalaśā nānāvidhatūryanir nāditaiḥ sudhanaṁ kumāraṁ pratyudgatāḥ |<br>
<a class='ref vai' id='vai290.030' href='#vai290.030'>Vai 290.030</a> tena ca samāśvāsitāḥ, tadabhiprāyaśca rājabhaṭaḥ sthāpitaḥ |<br>
nipakāśca nigṛhītāḥ |<br>
<a class='ref vai' id='vai290.031' href='#vai290.031'>Vai 290.031</a> karapratyāyāśca nibaddhāḥ |<br>
tatastaṁ karvaṭakaṁ sphītīkṛtya sudhanakumārah <a class='ref vai' id='vai291.000' href='#vai291.000'>Vai 291.000</a>pratinivṛttaḥ |<br>
<a class='ref vai' id='vai291.001' href='#vai291.001'>Vai 291.001</a> dhanena ca rājñā tāmeva rātriṁ svapno dṛṣṭah—gṛdhreṇāgatya rājña udaraṁ sphoṭayitvā antrāṇyākṛṣya sarvaṁ tannagaramantrairveṣṭitam, sapta ratnāni gṛhaṁ praveśyamānāni dṛṣṭāni |<br>
<a class='ref vai' id='vai291.002' href='#vai291.002'>Vai 291.002</a> tato rājā bhītastrastaḥ saṁvigna āhṛṣṭaromakūpo laghukadhvevotthāya mahāśayane niṣadya kare kapokaṁ dattvā cintāparo vyavasthitah—mā haiva me atonidānaṁ rājyaccyutirbhaviṣyati, jīvitasya vā antarāya iti |<br>
<a class='ref vai' id='vai291.005' href='#vai291.005'>Vai 291.005</a> sa prabhātāyāṁ rajanyāṁ svapnaṁ brāhmaṇāya purohitāya nivedayāmāsa |<br>
sa saṁlakṣayati—yādṛśo devena svapno dṛṣṭaḥ, niyataṁ kumāreṇa karvaṭako nirjitaḥ |<br>
<a class='ref vai' id='vai291.006' href='#vai291.006'>Vai 291.006</a> vitathanirdeśaḥ karaṇīyaḥ |<br>
<a class='ref vai' id='vai291.007' href='#vai291.007'>Vai 291.007</a> iti kṛtvā kathayati—deva, na śobhanaḥ svapnaḥ |<br>
niyatamatonidānaṁ rājyāccyutirbhaviṣyati, jīvitasyāntarāya iti |<br>
<a class='ref vai' id='vai291.008' href='#vai291.008'>Vai 291.008</a> kevalaṁ tu atrāsti pratikāraḥ, sa ca brāhmaṇakamantreṣu dṛṣṭaḥ |<br>
ko ’sau pratikārah? deva, udyāne puṣkariṇī puruṣapramāṇikā kartavyā |<br>
<a class='ref vai' id='vai291.009' href='#vai291.009'>Vai 291.009</a> tata sudhayā praleptavyā |<br>
<a class='ref vai' id='vai291.010' href='#vai291.010'>Vai 291.010</a> susaṁmṛṣṭāṁ kṛtvā kṣudramṛgāṇāṁ rudhireṇa pūrayitavyā |<br>
tato devena snānaprayatena tāṁ puṣkariṇīmekena so ’ānenāvataritavyam, ekenāvatīrya dvitīyenottaritavyam, dvitīyenottīrya tṛtīyenāvataritavyam, tṛtīyenāvatīrya caturthenottaritavyam |<br>
<a class='ref vai' id='vai291.012' href='#vai291.012'>Vai 291.012</a> tataścaturbhirbrāhmaṇairvedavedāṅgapāragairdevasya pādayorjihvayā nirleḍhavyam, kinnaravasayā ca dhūpo deyaḥ |<br>
<a class='ref vai' id='vai291.013' href='#vai291.013'>Vai 291.013</a> evaṁ devo vidhūtapāpaściraṁ rājyaṁ pālayiṣyatīti |<br>
<a class='ref vai' id='vai291.014' href='#vai291.014'>Vai 291.014</a> rājā kathayati—sarvametacchakyam yadidaṁ kinnaramedamatīva durlabham |<br>
purohitaḥ kathayati—deva, yadeva durlabhaṁ tadeva sulabham |<br>
<a class='ref vai' id='vai291.015' href='#vai291.015'>Vai 291.015</a> rājā kathayati—yathā katham? purohitaḥ kathayati—deva, nanviyaṁ manoharā kinnarī |<br>
<a class='ref vai' id='vai291.016' href='#vai291.016'>Vai 291.016</a> rājā kathayati—purohita, mā maivaṁ vada |<br>
kumārasyātra prāṇāḥ pratiṣṭhitāḥ |<br>
<a class='ref vai' id='vai291.017' href='#vai291.017'>Vai 291.017</a> sa kathayati—nanu devena śrutam—<a class='ref vai' id='vai291.018' href='#vai291.018'>Vai 291.018</a> tyajedekaṁ kulasyārthe grāmasyārthe kulaṁ tyajet |<br>
<a class='ref vai' id='vai291.019' href='#vai291.019'>Vai 291.019</a> grāmaṁ janapadasyārthe ātmārthe pṛthivīṁ tyajet (6)|<br>
<a class='ref vai' id='vai291.020' href='#vai291.020'>Vai 291.020</a> dṛḍhenāddhyātmanā(?) rājyaṁ kumārasyāsya dhīmataḥ |<br>
<a class='ref vai' id='vai291.021' href='#vai291.021'>Vai 291.021</a> śakṣyasi hyaparāṁ kartuṁ ghātayaināṁ manoharām (7)|<br>
iti |<br>
<a class='ref vai' id='vai291.022' href='#vai291.022'>Vai 291.022</a> ātmābhinandino na kiṁcinna pratipadyanta iti tenādhivāsitam |<br>
tato yathopadiṣṭaṁ purohitena kārayitumārabdham |<br>
<a class='ref vai' id='vai291.023' href='#vai291.023'>Vai 291.023</a> puṣkariṇī khātā sudhayopaliptā kṣudramṛgarudhiramupāvartāyitumārabdham |<br>
<a class='ref vai' id='vai291.024' href='#vai291.024'>Vai 291.024</a> sa ca prayogaḥ sudhanasyāntaḥpurajanenopalabdhaḥ |<br>
tāḥ prītimanasaḥ saṁvṛttāh—vayaṁ rūpayauvanasampannāḥ |<br>
<a class='ref vai' id='vai291.025' href='#vai291.025'>Vai 291.025</a> idānīmasmākaṁ sudhanaḥ kumāraḥ paricārayiṣyatīti |<br>
<a class='ref vai' id='vai291.026' href='#vai291.026'>Vai 291.026</a> tāḥ pramuditā dṛṣṭvā manoharā pṛcchati—kim yūyamatīva praharṣitā iva? yāvadaparayā sa vṛttānto vistareṇa manoharāyā niveditaḥ |<br>
<a class='ref vai' id='vai291.027' href='#vai291.027'>Vai 291.027</a> tato manoharā saṁjātaduḥkhadaurmanasyā yena sudhanasya kumārasya jananī tenopasaṁkrāntā |<br>
<a class='ref vai' id='vai291.028' href='#vai291.028'>Vai 291.028</a> upasaṁkramya pādayor nipatya karuṇadīnavilambitairakṣarairetamarthaṁ nivedayāmāsa |<br>
<a class='ref vai' id='vai291.029' href='#vai291.029'>Vai 291.029</a> sā kathayati—yadyevaṁ svāgatamidaṁ kuru vicārayiṣyāmīti |<br>
manoharayā āgamya punarapi samākhyātam |<br>
<a class='ref vai' id='vai291.030' href='#vai291.030'>Vai 291.030</a> tayā api vicāritam |<br>
paśyati bhūtam |<br>
tatastayā sa cūḍāmaṇirvastrāṇi ca manoharāyai dattāni, uktā ca—putrike, prāpte kāle āgantavyam |<br>
<a class='ref vai' id='vai291.031' href='#vai291.031'>Vai 291.031</a> evaṁ mamopālambho na bhavatīti |<br>
<a class='ref vai' id='vai291.032' href='#vai291.032'>Vai 291.032</a> tato rājā yathādiṣṭena krameṇa snānaprayato rudhirapūrṇāṁ puṣkiriṇimavatīryottīrṇah<a class='ref vai' id='vai292.000' href='#vai292.000'>Vai 292.000</a> |<br>
<a class='ref vai' id='vai292.001' href='#vai292.001'>Vai 292.001</a> tato ’sya brāhmaṇairjihvayā pādau nilīḍhau, avasthitah—ānīyatāṁ kinnarīti ca samādiṣṭam |<br>
<a class='ref vai' id='vai292.002' href='#vai292.002'>Vai 292.002</a> tatsamanantarameva manoharā gaganatalamutplutya gāthāṁ bhāṣate—<a class='ref vai' id='vai292.003' href='#vai292.003'>Vai 292.003</a> sparśasaṁgamanaṁ mahyaṁ ramitaṁ ca me |<br>
<a class='ref vai' id='vai292.004' href='#vai292.004'>Vai 292.004</a> nāgīva bandhanānmuktā eṣā gacchāmi sāmpratam (8)|<br>
iti |<br>
<a class='ref vai' id='vai292.005' href='#vai292.005'>Vai 292.005</a> rājñā dṛṣṭā vāyupathena gacchantī |<br>
sa bhītaḥ purohitamāmantrayate—yadarthaṁ kṛto yatnaḥ, sa na saṁpannaḥ, manoharā kinnarī niṣpalāyiteti |<br>
<a class='ref vai' id='vai292.006' href='#vai292.006'>Vai 292.006</a> purohitaḥ kathayati—deva, siddhārtho ’pagatapāpo devaḥ sāmpratamiti |<br>
<a class='ref vai' id='vai292.007' href='#vai292.007'>Vai 292.007</a> tato manoharāyāḥ khagapathena gacchantyā etadabhavat—yadahametāmavasthāṁ prāptā, tattasya ṛṣerbyapadeśāt |<br>
<a class='ref vai' id='vai292.008' href='#vai292.008'>Vai 292.008</a> yadi tena nākhyātamabhaviṣyat, nāhaṁ grahaṇa gatā abhaviṣyat |<br>
<a class='ref vai' id='vai292.009' href='#vai292.009'>Vai 292.009</a> tena hi yasyāmi tāvadasyaiva ṛṣeḥ sakāśāmiti |<br>
sā tasyāśramapadaṁ gatā |<br>
pādābhivandanaṁ kṛtvā tam ṛṣimuvāca—maharṣe, tava vyapadeśādahaṁ grahaṇaṁ gatā, manuṣyasya saṁsparśaśca saṁprāptaḥ |<br>
<a class='ref vai' id='vai292.011' href='#vai292.011'>Vai 292.011</a> jīvitāntarāyaścaitatsaṁvṛttaḥ |<br>
tadvijñāpayāmi—yadi yadā kadācitsudhanaḥ kumāra āgacchati māṁ samanveṣamāṇaḥ, tasyemāmaṅgulimudrāṁ dāturmahasi |<br>
<a class='ref vai' id='vai292.012' href='#vai292.012'>Vai 292.012</a> evaṁ ca vaktavyam—kumāra, viṣamāḥ panthāno durgamāḥ, khedamāpatsyase, nirvatasveti |<br>
<a class='ref vai' id='vai292.013' href='#vai292.013'>Vai 292.013</a> yadi nirvāyamāṇo na riṣṭhet, tasya mārgaṁ vyapadeṣṭumarhasi—kumāra, manoharayā samākhyātam—uttare digbhāge trayaḥ kālaparvatāḥ, tānatikramya apare trayaḥ, tānapyatikramya apare trayaḥ, tānatikramya himavān parvatarājaḥ, tasyottareṇotkalakaparvataḥ, tata utkūlako jalapatha ekadhārako vajrakaḥ kāmarūpī |<br>
<a class='ref vai' id='vai292.017' href='#vai292.017'>Vai 292.017</a> tatra khadirake parvate guhā, praveśa ekadhārake tu kīlakāḥ, vajrake pakṣirājena praveśaḥ |<br>
<a class='ref vai' id='vai292.018' href='#vai292.018'>Vai 292.018</a> ebhirupāyaiste parvatā atikramaṇīyāḥ, yantrāṇi ca bhuṅktavyāni |<br>
<a class='ref vai' id='vai292.019' href='#vai292.019'>Vai 292.019</a> ajavaktrameṇḍhakaḥ puruṣo rākṣasarūpī piṅgalāguhāyāṁ lālāsrotasā mahānajagaro vegena pradhāvati |<br>
<a class='ref vai' id='vai292.020' href='#vai292.020'>Vai 292.020</a> sa te vikrameṇa hantavyaḥ |<br>
arāntaragatāṁ nābhīm yatra paśyettatra kiṭibhakaśca |<br>
<a class='ref vai' id='vai292.022' href='#vai292.022'>Vai 292.022</a> ayaṁ bhuktena bāṇena hantavyo mama kāraṇāt |<br>
<a class='ref vai' id='vai292.023' href='#vai292.023'>Vai 292.023</a> yatra paśyeddvau meṣau saṁghaṭṭantau parasparam |<br>
<a class='ref vai' id='vai292.024' href='#vai292.024'>Vai 292.024</a> tayoḥ śṛṅgamekaṁ bhaṅktvā mārgaṁ pratilapsyase (9)|<br>
<a class='ref vai' id='vai292.025' href='#vai292.025'>Vai 292.025</a> āyasau puruśau dṛṣṭvā śastrapāṇī mahābhayau |<br>
<a class='ref vai' id='vai292.026' href='#vai292.026'>Vai 292.026</a> tayorekaṁ pādayitvā mārgaṁ pratilapsyase (10)|<br>
<a class='ref vai' id='vai292.027' href='#vai292.027'>Vai 292.027</a> saṁkocayantīṁ prasārayantīṁ rākṣasīmāyasaṁ mukham |<br>
<a class='ref vai' id='vai292.028' href='#vai292.028'>Vai 292.028</a> yadā paśyettatra kīlakaṁ lalāṭe tasyā nikhānayet (11)|<br>
<a class='ref vai' id='vai292.029' href='#vai292.029'>Vai 292.029</a> śūlāvartastadā kūpo vilaṅghyaste ṣaṣṭihastakaḥ |<br>
<a class='ref vai' id='vai292.030' href='#vai292.030'>Vai 292.030</a> haripiṅgalakeśākṣo dāruṇo yatra rākṣasaḥ (12)|<br>
<a class='ref vai' id='vai292.031' href='#vai292.031'>Vai 292.031</a> kārmukaṁ maṇḍalaṁ kṛtvā hantavyaśca durāsadaḥ |<br>
<a class='ref vai' id='vai292.032' href='#vai292.032'>Vai 292.032</a> nadyaśca bahavastāryā nakragrahasamākulāḥ (13)|<br>
raṅgā pataṅgā tapanī citrā rudantī hasantī āśīviṣā vetranadī ca |<br>
<a class='ref vai' id='vai293.002' href='#vai293.002'>Vai 293.002</a> raṅgāyāṁ rākṣasīkopaḥ pataṅgāyāmamanuṣyakāḥ |<br>
<a class='ref vai' id='vai293.003' href='#vai293.003'>Vai 293.003</a> tapantyāṁ grāhabahulatvaṁ citrāyāṁ kāmarūpiṇaḥ (14)|<br>
<a class='ref vai' id='vai293.004' href='#vai293.004'>Vai 293.004</a> rudantyāṁ kinnarīceṭyo hasantyāṁ kinnarasnuṣā |<br>
<a class='ref vai' id='vai293.005' href='#vai293.005'>Vai 293.005</a> āśīviṣāyāṁ nānāvidhāḥ sarpā vetranadyāṁ tu śālmaliḥ (15)|<br>
<a class='ref vai' id='vai293.006' href='#vai293.006'>Vai 293.006</a> raṅgāyāṁ dhairyakaraṇaṁ pataṅgāyāṁ parākramaḥ |<br>
<a class='ref vai' id='vai293.007' href='#vai293.007'>Vai 293.007</a> tapantyāṁ grāhamukhabandhaṁ citrāyāṁ vividhagītam (16)|<br>
<a class='ref vai' id='vai293.008' href='#vai293.008'>Vai 293.008</a> rudantyāṁ saumanasye samuttāram, hasantyāṁ tūṣṇībhāvayogena, aśīviṣāyāṁ sarpaviṣamantrayogena, vetranadyāṁ tīkṣṇaśastrasampātayogena samuttāraḥ |<br>
<a class='ref vai' id='vai293.009' href='#vai293.009'>Vai 293.009</a> nadīḥ samatikramya pañca yakṣaśatāni gulmakam |<br>
<a class='ref vai' id='vai293.010' href='#vai293.010'>Vai 293.010</a> taddhairyamāsthāya vidrābyam |<br>
tato drumasya kinnararājasya bhavanamiti |<br>
tato manoharā tam ṛṣimevamuktvā pādābhivandanaṁ kṛtvā prakrāntā |<br>
|<br>
<a class='ref vai' id='vai293.012' href='#vai293.012'>Vai 293.012</a> yāvatsudhanaḥ kumārastaṁ karvaṭakaṁ saṁnāmya gṛhītaprābhṛto hastināpuramanuprāptaḥ |<br>
śrutvā ca rājā parāṁ prītimupagataḥ |<br>
<a class='ref vai' id='vai293.013' href='#vai293.013'>Vai 293.013</a> tataḥ kumāro mārgaśramaṁ prativinodya pituḥ sakāśaṁ gataḥ |<br>
praṇāmaṁ kṛtvā purastānniṣaṇṇaḥ |<br>
<a class='ref vai' id='vai293.014' href='#vai293.014'>Vai 293.014</a> rājñā paramayā saṁtoṣaṇayā saṁbhāṣitaḥ, uktaśca—kumāra, śivena tvamāgatah? deva, tava prasādātkarvaṭakaḥ saṁnāmitaḥ, nipakā gṛhītāḥ, cintakaḥ sthāpitaḥ |<br>
<a class='ref vai' id='vai293.015' href='#vai293.015'>Vai 293.015</a> ime tu karapratyayāḥ |<br>
<a class='ref vai' id='vai293.016' href='#vai293.016'>Vai 293.016</a> paṇyāgāraśca sthāpyatāmiti |<br>
<a class='ref vai' id='vai293.017' href='#vai293.017'>Vai 293.017</a> rājā kathayati—kumāra tiṣṭha, prābhṛtaṁ sahitā eva bhokṣyāmaḥ |<br>
<a class='ref vai' id='vai293.018' href='#vai293.018'>Vai 293.018</a> deva gacchāmi, ciraṁ dṛṣṭā me manoharā |<br>
alaṁ kumāra adya gamanena |<br>
tiṣṭha, śvo gāmiṣyasīti |<br>
<a class='ref vai' id='vai293.019' href='#vai293.019'>Vai 293.019</a> so ’navabudhyamāna evamāha—tāta, adyaiva mayā avaśyaṁ gantavyam |<br>
rājā tūṣṇīmavasthitaḥ |<br>
<a class='ref vai' id='vai293.020' href='#vai293.020'>Vai 293.020</a> tataḥ kumāraḥ svagṛhaṁ gataḥ |<br>
yāvatpaśyati śriyā varjitamantaḥpuradvāram |<br>
sa cintāparaḥ praviśya manoharāṁ na paśyati |<br>
<a class='ref vai' id='vai293.021' href='#vai293.021'>Vai 293.021</a> itaścāmutaśca saṁbhrāntaḥ śūnyahṛdayaḥ śabdaṁ kartumārabdhah—manohare manohare iti |<br>
<a class='ref vai' id='vai293.022' href='#vai293.022'>Vai 293.022</a> yāvadantaḥpuraṁ saṁnipatitam |<br>
tāḥ striyaḥ kṣepaṁ kartumārabdhāḥ |<br>
viddho ’sau hṛdayaśalyena sutarāṁ praṣṭumārabdhaḥ |<br>
<a class='ref vai' id='vai293.023' href='#vai293.023'>Vai 293.023</a> tābhiryathābhūtaṁ samākhyātam |<br>
sa śokena saṁpramuhyate |<br>
tāḥ striyaḥ kathayanti—deva, asminnantaḥpure tatpraviśiṣṭatarāḥ striyaḥ santi, kimarthaṁ śokaḥ kriyate? sa pitur nairguṇyamupaśrutya kṛtaghnatāṁ ca, mātuḥ sakāśamupasaṁkrāntaḥ |<br>
<a class='ref vai' id='vai293.025' href='#vai293.025'>Vai 293.025</a> pādayor nipatya kathayati—amba, <a class='ref vai' id='vai293.026' href='#vai293.026'>Vai 293.026</a> manoharāṁ na paśyāmi manorathaguṇairyutām |<br>
<a class='ref vai' id='vai293.027' href='#vai293.027'>Vai 293.027</a> sādhurūpasamāyuktā kva gatā me manoharā (17)|<br>
<a class='ref vai' id='vai293.028' href='#vai293.028'>Vai 293.028</a> manasā saṁpradhāvāmi mano me saṁpramuhyate |<br>
<a class='ref vai' id='vai293.029' href='#vai293.029'>Vai 293.029</a> hṛdayaṁ dahyate caiva rahitasya tayā bhṛśam (18)|<br>
<a class='ref vai' id='vai293.030' href='#vai293.030'>Vai 293.030</a> manobhirāmā ca manoharā ca manonukūlā ca manoratiśca |<br>
saṁtaptadeho ’smi manoharāṁ vinā kuto mamedaṁ vyasanaṁ samāgatam (19)|<br>
iti |<br>
<a class='ref vai' id='vai294.003' href='#vai294.003'>Vai 294.003</a> sā kathayati—putra, kṛcchrasaṁkaṭasambādhaprāptā manohareti mayā pratimuktā |<br>
amba, yathā katham? tayā yathāvṛttaṁ vistareṇa samākhyātam |<br>
<a class='ref vai' id='vai294.004' href='#vai294.004'>Vai 294.004</a> sa pitur nairguṇyamakṛtajñatāṁ ca jñātvā kathayati—kutra gatā katareṇa vā patheti? sā kathayati—<a class='ref vai' id='vai294.006' href='#vai294.006'>Vai 294.006</a> eṣo ’sau parvataśaila ṛṣisaṁghaniṣevitaḥ |<br>
<a class='ref vai' id='vai294.007' href='#vai294.007'>Vai 294.007</a> uṣito dharmarājena yatra yātā manoharā (20)|<br>
iti |<br>
<a class='ref vai' id='vai294.008' href='#vai294.008'>Vai 294.008</a> sa manoharāviyogaduḥkhārtaḥ kṛcchraṁ vilalāpa, karuṇaṁ paridevate—<a class='ref vai' id='vai294.009' href='#vai294.009'>Vai 294.009</a> manoharāṁ na paśyāmi manorathaguṇairyutām |<br>
<a class='ref vai' id='vai294.010' href='#vai294.010'>Vai 294.010</a> sādhurūpasamāyuktā kva gatā me manoharā (21)|<br>
<a class='ref vai' id='vai294.011' href='#vai294.011'>Vai 294.011</a> manasā saṁpradhāvāmi mano me saṁpramuhyate |<br>
<a class='ref vai' id='vai294.012' href='#vai294.012'>Vai 294.012</a> hṛdayaṁ dahyate caiva rahitasya tayā bhṛśam (22)|<br>
<a class='ref vai' id='vai294.013' href='#vai294.013'>Vai 294.013</a> manobhirāmā ca manoharā ca manonukūlā ca manoratiśca |<br>
<a class='ref vai' id='vai294.015' href='#vai294.015'>Vai 294.015</a> saṁtaptadeho ’smi manoharāṁ vinā kuto mamedaṁ vyasanaṁ samāgatam (23)|<br>
iti |<br>
<a class='ref vai' id='vai294.017' href='#vai294.017'>Vai 294.017</a> tato mātrā abhihitah—putra, santyasminnantaḥpure tadviśiṣṭatarāḥ striyaḥ |<br>
kimarthaṁ śokas triyata iti? kumāraḥ kathayati—kuto me ratiranuprāpyatāmiti? sa tayā samāśvāsyamāno ’pi śokasaṁtāpasaṁtaptastasyāḥ pravṛttiṁ samanveṣamāṇa itaścāmutaśca paribhramitumārabdhaḥ |<br>
<a class='ref vai' id='vai294.019' href='#vai294.019'>Vai 294.019</a> tasya buddhirutpannā—yata eva labdhastameva tāvatpṛcchāmi |<br>
<a class='ref vai' id='vai294.020' href='#vai294.020'>Vai 294.020</a> sa halakasya sakāśaṁ gataḥ pṛcchati—manoharā kutastvayā labdheti? sa kathayati—amuṣmin pradeśe ṛṣiḥ prativasati |<br>
<a class='ref vai' id='vai294.021' href='#vai294.021'>Vai 294.021</a> tasyāśramapade brahmasabhā nāma puṣkiriṇī |<br>
<a class='ref vai' id='vai294.022' href='#vai294.022'>Vai 294.022</a> tasyāṁ snātumavatīrṇā ṛṣivyapadeśena labdheti |<br>
sa saṁlakṣayati—ṛṣiridānīmabhigantavyaḥ, tasmātpravṛttirbhaviṣyatīti |<br>
<a class='ref vai' id='vai294.023' href='#vai294.023'>Vai 294.023</a> eṣa ca vṛttānto rājñā śrutah—manoharāviyogātkumāro ’tīva viklava iti |<br>
<a class='ref vai' id='vai294.024' href='#vai294.024'>Vai 294.024</a> tato rājñā abhihitah—kumāra, kimasi viklavah? idānīṁ tadviśiṣṭataramantaḥpuraṁ vyavasthāpayiṣyāmīti |<br>
<a class='ref vai' id='vai294.025' href='#vai294.025'>Vai 294.025</a> sa kathayati—tāta, na śakyaṁ mayā tāmanānīya antaḥpurasthena bhavitum |<br>
<a class='ref vai' id='vai294.026' href='#vai294.026'>Vai 294.026</a> sa rājñā bahvapyucyamāno na nivartate |<br>
tato rājñā nagaraprākāraśṛṅgeṣvārakṣakāḥ puruṣāḥ sthāpitāḥ, yathā kumāro na niṣkāsatīti |<br>
<a class='ref vai' id='vai294.027' href='#vai294.027'>Vai 294.027</a> kumāraḥ kṛtsnāṁ rātriṁ jāgartukāmaḥ |<br>
<a class='ref vai' id='vai294.028' href='#vai294.028'>Vai 294.028</a> uktaṁ ca—pañceme rātryā alpaṁ svapanti bahu jāgārti |<br>
katame pañca puruṣāh? striyāmavekṣya(pekṣā?)vān pratibaddhacittaḥ |<br>
<a class='ref vai' id='vai294.029' href='#vai294.029'>Vai 294.029</a> strīpuruṣa utkośaḥ, ṛṇī, caurasenāpatiḥ, bhikṣuścālabdhavīrya iti |<br>
<a class='ref vai' id='vai294.030' href='#vai294.030'>Vai 294.030</a> atha kumārasyaitadabhavat—yadi dvāreṇa yāsyāmi, rājā dvārapālakān rakṣakāṁśca daṇḍenotsādayiṣyati |<br>
<a class='ref vai' id='vai294.031' href='#vai294.031'>Vai 294.031</a> yannvahamarakṣitena pathā gaccheyamiti |<br>
sa rātryā vyutthāya nīlotpalamālābaddhaśirā<a class='ref vai' id='vai295.000' href='#vai295.000'>Vai 295.000</a> yena rakṣiṇaḥ puruṣā na santi, tena tāṁ mālāṁ dhvaje baddhvā avatīrṇaḥ |<br>
<a class='ref vai' id='vai295.001' href='#vai295.001'>Vai 295.001</a> candraścoditaḥ |<br>
<a class='ref vai' id='vai295.002' href='#vai295.002'>Vai 295.002</a> tato ’sau candramavekṣya manoharāvirahita evaṁ vilalāpa—<a class='ref vai' id='vai295.003' href='#vai295.003'>Vai 295.003</a> bhoḥ pūrṇacandra rajanīkara tārarāja tvaṁ rohiṇīnayanakānta susārthavāha |<br>
<a class='ref vai' id='vai295.005' href='#vai295.005'>Vai 295.005</a> kaccitpriyā mama manoharaṇaikadakṣā dṛṣṭā tvayā bhuvi manoharanāmadheyā (24)|<br>
iti |<br>
<a class='ref vai' id='vai295.007' href='#vai295.007'>Vai 295.007</a> anubhūtapūrvaratimanusmarañ jagāma |<br>
dadarśa mṛgīm |<br>
tāmapyuvāca—<a class='ref vai' id='vai295.008' href='#vai295.008'>Vai 295.008</a> he tvaṁ kuraṅgi tṛṇavāripalāśabhakṣe svastyastu te cara sukhaṁ na mṛgārirasmi |<br>
<a class='ref vai' id='vai295.010' href='#vai295.010'>Vai 295.010</a> dīrghekṣaṇā mṛgavadhūkamanīyarūpā dṛṣṭā tvayā mama manoharanāmadheyā (25)|<br>
<a class='ref vai' id='vai295.012' href='#vai295.012'>Vai 295.012</a> sa tāmatikramya anyatamaṁ pradeśaṁ gato dadarśa vanaṁ nānāpuṣpaphalopaśobhitaṁ bhramarairupabhujyamānasāram |<br>
<a class='ref vai' id='vai295.013' href='#vai295.013'>Vai 295.013</a> tato ’nyatamaṁ bhramaramuvāca—<a class='ref vai' id='vai295.014' href='#vai295.014'>Vai 295.014</a> nīlāñjanācalasuvarṇa madhudvirepha vaṁśāntarāmburuhamadhyakṛtādhivāsa |<br>
<a class='ref vai' id='vai295.016' href='#vai295.016'>Vai 295.016</a> varṇādhimātrasadṛśāyatakeśahastā dṛṣṭā tvayā mama manoharanāmadheyā (26)|<br>
<a class='ref vai' id='vai295.018' href='#vai295.018'>Vai 295.018</a> tasmādapi pradeśādatikrāntaḥ paśyatyāśīviṣam |<br>
dṛṣṭvā cāha—<a class='ref vai' id='vai295.019' href='#vai295.019'>Vai 295.019</a> bhoḥ kṛṣṇasarpa tanupallavalolajihva vaktrāntarotpatitadhūmakalāpavaktra |<br>
<a class='ref vai' id='vai295.021' href='#vai295.021'>Vai 295.021</a> rāgāgninā tava samo na viṣāgnirugro dṛṣṭā tvayā mama manoharanāmadheyā (27)|<br>
<a class='ref vai' id='vai295.023' href='#vai295.023'>Vai 295.023</a> tamapi pradeśaṁ samatikrānto dadarśāparaṁ kokilābhināditam |<br>
dṛṣṭvā ca punastaṁ kokilamuvāca—<a class='ref vai' id='vai295.025' href='#vai295.025'>Vai 295.025</a> bhoḥ kokilottama vanāntaravṛkṣavāsin nārī manohara patatrigaṇasya rājan |<br>
<a class='ref vai' id='vai295.027' href='#vai295.027'>Vai 295.027</a> nīlotpalāmakasamāyatacārunetrā dṛṣṭā tvayā mama manoharanāmadheyā (28)|<br>
<a class='ref vai' id='vai295.029' href='#vai295.029'>Vai 295.029</a> tamapi pradeśaṁ samatikrānto dadarśāśokavṛkṣaṁ sarvapariphullam |<br>
<a class='ref vai' id='vai295.030' href='#vai295.030'>Vai 295.030</a> maṅgalyanāmāntaranāmayukta sarvadrumāṇāmadhirājatulya |<br>
manoharāśoka vibhūrcchitaṁ mām eṣo ’ñjaliste kuru vītaśokam (29)|<br>
<a class='ref vai' id='vai296.003' href='#vai296.003'>Vai 296.003</a> sa evaṁ viklavo ’nupūrveṇa tasya ṛṣerāśramapadamanuprāptaḥ |<br>
sa tam ṛṣiṁ savinayaṁ praṇipatyovāca—<a class='ref vai' id='vai296.005' href='#vai296.005'>Vai 296.005</a> cīrājināmbaradhara kṣamayā viśiṣṭa mūlāṅkurāmalakabilvakapitthabhakta |<br>
<a class='ref vai' id='vai296.007' href='#vai296.007'>Vai 296.007</a> vande ṛṣe nataśirā vada me laghu tvaṁ dṛṣṭā tvayā mama manoharanāmadheyā (30)|<br>
<a class='ref vai' id='vai296.009' href='#vai296.009'>Vai 296.009</a> tataḥ sa ṛṣiḥ sudhanaṁ kumāraṁ svāgatavacanāsanadānakriyādipuraḥsaraḥ pratisaṁmodya uvāca—<a class='ref vai' id='vai296.011' href='#vai296.011'>Vai 296.011</a> dṛṣṭā sā paripūrṇacandravadanā nīlotpalābhāsvarā rūpeṇa priyadarśanā subadanā nīlañcatabhrūlatā |<br>
<a class='ref vai' id='vai296.013' href='#vai296.013'>Vai 296.013</a> tvaṁ svastho bhuvi bhujyatāṁ hi vividhaṁ mūlaṁ phalaṁ ca prabho pañcātsvasti gamiṣyasīti manasā nātrāsti me saṁśayaḥ (31)|<br>
<a class='ref vai' id='vai296.015' href='#vai296.015'>Vai 296.015</a> idaṁ hyavocadvacanaṁ ca subhrūḥ kumāra tṛṣṇā tvayi bādhate me |<br>
<a class='ref vai' id='vai296.017' href='#vai296.017'>Vai 296.017</a> mahacca duḥkhaṁ vasatāṁ vaneṣu yātāṁ ramāṁ drakṣyasi niṣcayena (32)|<br>
iti |<br>
<a class='ref vai' id='vai296.019' href='#vai296.019'>Vai 296.019</a> iyaṁ ca tayā aṅgulimudrikā dattā |<br>
kathayati ca—kumāra, viṣamāḥ panthāno durgamāḥ |<br>
<a class='ref vai' id='vai296.020' href='#vai296.020'>Vai 296.020</a> khedamāpatsyase, nivartasveti |<br>
yadi ca nivāryamāṇo na tiṣṭhet, tasya mārgamupadeṣṭumarhasi |<br>
<a class='ref vai' id='vai296.021' href='#vai296.021'>Vai 296.021</a> kumāra, idaṁ ca tayā samākhyātam—uttare digbhāge trayaḥ kālaparvatāḥ, tānatikramya apare trayaḥ, tānapyatikramya himavān parvatarājaḥ |<br>
<a class='ref vai' id='vai296.022' href='#vai296.022'>Vai 296.022</a> tatpradeśena tvayā imāni bhaiṣajyāni samudānetavyāni—tadyathā sūdayā nāmauṣadhistayā ghṛtaṁ paktvā pātavyam |<br>
<a class='ref vai' id='vai296.023' href='#vai296.023'>Vai 296.023</a> tena ca te na tṛṣā na bubhukṣā, smṛtibalaṁ ca vardhayati |<br>
<a class='ref vai' id='vai296.024' href='#vai296.024'>Vai 296.024</a> vānaraḥ samudānetavyaḥ, mantramadhyetavyam, saśaraṁ dhanurgrahītavyam, maṇayo ’vabhāsātmakāh agado viṣaghātako ’yaskīlāstrayo vīṇā ca |<br>
<a class='ref vai' id='vai296.026' href='#vai296.026'>Vai 296.026</a> himavataḥ parvarājasyottareṇotkīlakaḥ parvataḥ |<br>
tataḥ kūlako jalapathaḥ khadiraka ekadhārako vajrakaḥ kāmarūpī |<br>
<a class='ref vai' id='vai296.027' href='#vai296.027'>Vai 296.027</a> utkīlaka erāvatako ’dhobāṇaḥ pramokṣaka ete parvatāḥ |<br>
sarve te samatikramaṇīyāḥ |<br>
<a class='ref vai' id='vai296.028' href='#vai296.028'>Vai 296.028</a> tatra khadirake parvate guhā, praveśa ekadhārake tu kolakāḥ, vajrake pakṣirājena praveśaḥ |<br>
<a class='ref vai' id='vai296.029' href='#vai296.029'>Vai 296.029</a> ebhirupāyaiste sarve parvatāḥ samatikramaṇīyāḥ, yantrāṇi ca bhaṅktavyāni |<br>
ajavaktro meṇḍhakaḥ puruṣo rākṣasīrūpī piṅgalāyāṁ guhāyāṁ lālāsrotasā mahatā ajagaro vegena pradhāvati |<br>
<a class='ref vai' id='vai296.031' href='#vai296.031'>Vai 296.031</a> sa te vikrameṇa hantavyaḥ |<br>
arāntaragatāṁ nābhīm yatra paśyettatra kiṭibhakaśca |<br>
ayaṁ muktena bāṇena hantavyo mama kāraṇāt |<br>
<a class='ref vai' id='vai297.002' href='#vai297.002'>Vai 297.002</a> yatra paśyeddvau meṣau saṁghaṭṭantau parasparam |<br>
<a class='ref vai' id='vai297.003' href='#vai297.003'>Vai 297.003</a> tayoḥ śṛṅgamekaṁ bhaṅktvā bhārgaṁ pratilapsyase (33)|<br>
<a class='ref vai' id='vai297.004' href='#vai297.004'>Vai 297.004</a> āyasau puruṣau dṛṣṭvā śastrapāṇī mahābhayau |<br>
<a class='ref vai' id='vai297.005' href='#vai297.005'>Vai 297.005</a> tayorekaṁ tāḍayitvā mārgaṁ pratilapsyase (34)|<br>
<a class='ref vai' id='vai297.006' href='#vai297.006'>Vai 297.006</a> saṁkocayantīṁ prasārayantīṁ rākṣasīmāyasaṁ sukham |<br>
<a class='ref vai' id='vai297.007' href='#vai297.007'>Vai 297.007</a> yadā paśyettadā kīlaṁ lalāṭo tasyā nikhānayet (35)|<br>
<a class='ref vai' id='vai297.008' href='#vai297.008'>Vai 297.008</a> śūlāvartastadā kūpo vilaṅghyaste ṣaṣṭihastakaḥ |<br>
<a class='ref vai' id='vai297.009' href='#vai297.009'>Vai 297.009</a> haripiṅgalakeśākṣo dāruṇo yakṣarākṣasaḥ (36)|<br>
<a class='ref vai' id='vai297.010' href='#vai297.010'>Vai 297.010</a> kārmukaṁ maṇḍalaṁ kṛtvā hantavyaśca durāsadaḥ |<br>
<a class='ref vai' id='vai297.011' href='#vai297.011'>Vai 297.011</a> nadyaśca bahavastāryā nakragrahasamākulāḥ (37)|<br>
<a class='ref vai' id='vai297.012' href='#vai297.012'>Vai 297.012</a> raṅgā pataṅgā tapanī citrā rudantī hasantī āśīviṣā vetranadī ca |<br>
<a class='ref vai' id='vai297.013' href='#vai297.013'>Vai 297.013</a> raṅgāyāṁ rākṣasīkopaḥ pataṅgāyāmamānuṣāḥ |<br>
<a class='ref vai' id='vai297.014' href='#vai297.014'>Vai 297.014</a> tapantyāṁ grāhabahutvaṁ citrāyāṁ kāmarūpiṇaḥ (38)|<br>
<a class='ref vai' id='vai297.015' href='#vai297.015'>Vai 297.015</a> rudantyāṁ kinnarīceṭyo hasantyāṁ kinnarīsnuṣā |<br>
<a class='ref vai' id='vai297.016' href='#vai297.016'>Vai 297.016</a> āśīviṣāyāṁ nānāvidhāḥ sarpā vetranadyāṁ tu śālmaliḥ (39)|<br>
<a class='ref vai' id='vai297.017' href='#vai297.017'>Vai 297.017</a> raṅgāyāṁ dhairyakaraṇaṁ pataṅgāyāṁ parākramaḥ |<br>
<a class='ref vai' id='vai297.018' href='#vai297.018'>Vai 297.018</a> tapantyāṁ grāhamukhabandhaścitrāyāṁ vividhaṁ gītam (40)|<br>
<a class='ref vai' id='vai297.019' href='#vai297.019'>Vai 297.019</a> rudantyāṁ saumanasyena samuttāraḥ |<br>
hasantyāṁ tūṣṇībhāvena, āśīviṣāyāṁ sarvaviṣamantraprayogeṇa samuttāraḥ, vetranadyāṁ tīkṣṇaśastrasampātayogena samuttāraḥ |<br>
<a class='ref vai' id='vai297.020' href='#vai297.020'>Vai 297.020</a> nadīmatikramya pañca yakṣaśatāni gulmakasthānam |<br>
<a class='ref vai' id='vai297.021' href='#vai297.021'>Vai 297.021</a> taddhairyamāsthāya vidrāvyam |<br>
tato drumasya kinnararājasya bhavanamiti |<br>
|<br>
<a class='ref vai' id='vai297.022' href='#vai297.022'>Vai 297.022</a> tataḥ sudhanaḥ kumāro yathopadiṣṭānauṣadhimantrāgadaprayogān samudānīya tasya ṛṣeḥ pādābhivandanaṁ kṛtvā prakrāntaḥ |<br>
<a class='ref vai' id='vai297.023' href='#vai297.023'>Vai 297.023</a> tatastena yathopadiṣṭāḥ sarve samudānītāḥ sthāpavitvā vānaram |<br>
<a class='ref vai' id='vai297.024' href='#vai297.024'>Vai 297.024</a> tatastānādāya punarapi tasya ṛṣeḥ sakāśamupasaṁkrāntaḥ |<br>
uktaśca—alaṁ kumāra, kimanena vyavasāyena? kiṁ manoharayā? tvamekākī asahāyaḥ śirīrasaṁśayamavapsyasīti |<br>
<a class='ref vai' id='vai297.025' href='#vai297.025'>Vai 297.025</a> kumāraḥ prāha—maharṣe, avaśyamevāhaṁ prayāsyāmīti |<br>
<a class='ref vai' id='vai297.026' href='#vai297.026'>Vai 297.026</a> kutah?<a class='ref vai' id='vai297.027' href='#vai297.027'>Vai 297.027</a> candrasya khe vicarataḥ kva sahāyabhāvo daṁṣṭrābalena balinaśca mṛgādhipasya |<br>
<a class='ref vai' id='vai297.029' href='#vai297.029'>Vai 297.029</a> agneśca dāvadahane kva sahāyabhāvah asmadvidhasya ca sahāyabalena kiṁ syāt (41)|<br>
kiṁ bho mahārṇavajalaṁ na vigāhitavyaṁ kiṁ sarpadaṣṭa iti naiva cikitsanīyaḥ |<br>
|<br>
<a class='ref vai' id='vai298.003' href='#vai298.003'>Vai 298.003</a> vīryaṁ bhajetsumahadūrjitasattvadṛṣṭam yatne kṛte yadi na siddhyati ko ’tra doṣaḥ (42)|<br>
iti |<br>
<a class='ref vai' id='vai298.005' href='#vai298.005'>Vai 298.005</a> tataḥ sudhanaḥ kumāro manoharopadiṣṭena saṁprasthitaḥ |<br>
anupūrveṇa parvatanadīguhāprapātādīni bhaiṣajyamantrāgadaprayogeṇa vinirjitya drumasya kinnararājasya bhavanasamīpaṁ gataḥ |<br>
<a class='ref vai' id='vai298.007' href='#vai298.007'>Vai 298.007</a> kumāro ’paśyannagaramadūraṁ śrīmadudyānopaśobhitaṁ nānāpuṣpaphalopetaṁ nānāvihagasevitaṁ taḍāgadīrghikāvāpikinnaraiḥ samupāvṛtam |<br>
<a class='ref vai' id='vai298.008' href='#vai298.008'>Vai 298.008</a> kinnarīstatra cāpaśyat pānīyārthamupagatāḥ |<br>
tatastāḥ sudhanakumāreṇābhihitāh—kimanena bahunā pānīyena kriyata iti? tāḥ kathayanti—asti drumasya kinnararājasya duhitā manoharā nāma |<br>
<a class='ref vai' id='vai298.010' href='#vai298.010'>Vai 298.010</a> sā manuṣyahastagatā babhūva |<br>
tasyāḥ sa manuṣyagandho naśyati |<br>
<a class='ref vai' id='vai298.011' href='#vai298.011'>Vai 298.011</a> sudhanaḥ kumāraḥ pṛcchati—kimete ghaṭāḥ samastāḥ sarve tasyā upari nipātyante, āhosvidanupūrveṇeti? tāḥ kathayanti—anupūrvyā |<br>
<a class='ref vai' id='vai298.012' href='#vai298.012'>Vai 298.012</a> sa saṁlakṣayati—śobhano ’yamupāyaḥ |<br>
<a class='ref vai' id='vai298.013' href='#vai298.013'>Vai 298.013</a> imāmaṅgulimudrāmekasmin ghaṭe prakṣipāmīti |<br>
tenaikasyāḥ kinnaryā ghaṭe ’nālakṣitaṁ prakṣiptā |<br>
<a class='ref vai' id='vai298.014' href='#vai298.014'>Vai 298.014</a> sā ca kinnarī abhihitā—anena tvayā ghaṭena manoharā tatprathamataraṁ snāpayitavyā |<br>
sā saṁlakṣayati—nūnamatra kāryeṇa bhavitavyam |<br>
<a class='ref vai' id='vai298.015' href='#vai298.015'>Vai 298.015</a> tatastayāsau ghaṭaḥ prathamataraṁ manoharāyā mūrdhni nipātito yāvadaṅgulimudrā utsaṅge nipatitā |<br>
<a class='ref vai' id='vai298.016' href='#vai298.016'>Vai 298.016</a> sā manoharayā pratyabhijñātā |<br>
tataḥ kinnarīṁ pṛcchati—mā tatra kaścinmanuṣyo ’bhyāgatah? sā āha—ubhyāgtaḥ |<br>
<a class='ref vai' id='vai298.017' href='#vai298.017'>Vai 298.017</a> gaccha, enaṁ pracchannaṁ praveśaya |<br>
<a class='ref vai' id='vai298.018' href='#vai298.018'>Vai 298.018</a> tayā praveśitaḥ, sugupte pradeśe sthāpitaḥ |<br>
tato manoharā pituḥ pādayor nipatya kathayati—tāta, yadyasau sudhanaḥ kumāra āgacchet, yenāhaṁ hṛtā, tasya tvaṁ kiṁ kuryāh? sa kathayati—tamahaṁ khaṇḍaśataṁ kṛtvā catasṛṣu śikṣu kṣipeyam |<br>
<a class='ref vai' id='vai298.020' href='#vai298.020'>Vai 298.020</a> manuṣyo ’sau, kiṁ teneti |<br>
manoharā kathayati—tāta, manuṣyabhūtasya kuta ihāgamanam? ahamevaṁ bravīmīti |<br>
<a class='ref vai' id='vai298.021' href='#vai298.021'>Vai 298.021</a> tato drumasya kinnararājasya paryavasthāno vigataḥ |<br>
<a class='ref vai' id='vai298.022' href='#vai298.022'>Vai 298.022</a> tato vigataparyavasthānaḥ kathayati—yadyasau kumāra āgacchet, tasyāhaṁ tvāṁ sarvālaṁkāravibhūṣitāṁ prabhūtacitropakaraṇaiḥ kinnarīsahasraparivṛtāṁ bhāryārthaṁ dadyāmiti |<br>
<a class='ref vai' id='vai298.024' href='#vai298.024'>Vai 298.024</a> tato manoharayā hṛṣṭatuṣṭapramuditayā sudhanaṁ kumāro divyālaṁkāravibhūṣito drumasya kinnararājasyopadarśitaḥ |<br>
<a class='ref vai' id='vai298.025' href='#vai298.025'>Vai 298.025</a> tato drumaḥ kinnnararājaḥ sudhanaṁ kumāraṁ dadarśa abhirūpaṁ darśanīyaṁ prasādikaṁ paramayā śubhavarṇapuṣkalatayā samanvāgatam |<br>
<a class='ref vai' id='vai298.026' href='#vai298.026'>Vai 298.026</a> dṛṣṭvā ca punaḥ paraṁ vismayamupagataḥ |<br>
<a class='ref vai' id='vai298.027' href='#vai298.027'>Vai 298.027</a> tatastasya jijñāsāṁ kartukāmena sauvarṇāḥ stambhā ucchritāḥ, sapta tālāḥ, sapta bheryaḥ, sapta sūkarāḥ |<br>
<a class='ref vai' id='vai298.028' href='#vai298.028'>Vai 298.028</a> āha ca—<a class='ref vai' id='vai298.029' href='#vai298.029'>Vai 298.029</a> tvayā kāntyā jitāstāvadete kinnaradārakāḥ |<br>
<a class='ref vai' id='vai298.030' href='#vai298.030'>Vai 298.030</a> saṁdarśitaprabhāvastu divyasambandhamarhasi (43)|<br>
<a class='ref vai' id='vai298.031' href='#vai298.031'>Vai 298.031</a> atyāyataṁ śaravaṇaṁ kṛtvoddhṛtya śaraṁ kṣaṇāt |<br>
<a class='ref vai' id='vai298.032' href='#vai298.032'>Vai 298.032</a> vyuptamanyūnamuccitya punardehi tilāṭakam (44)|<br>
saṁdarśaya dhanurvede dṛṭalakṣādikauśalam |<br>
<a class='ref vai' id='vai299.002' href='#vai299.002'>Vai 299.002</a> tataḥ kīrtipatākeyaṁ tavāyattā manoharā (45)|<br>
<a class='ref vai' id='vai299.003' href='#vai299.003'>Vai 299.003</a> sudhanakumāro bodhisattvaḥ |<br>
kuśalāśca bhavanti bodhisattvāsteṣu śilpasthānakarmasthāneṣu |<br>
<a class='ref vai' id='vai299.004' href='#vai299.004'>Vai 299.004</a> devatāścaiṣāmautsukyamāpatsyante avighnabhāvāya |<br>
tato bodhisattvo nṛttagītavīṇāpaṇavasughoṣakavallarīmṛdaṅgādinānāvidhena daivatopasaṁhṛtena vāditraviśeṣeṇa samantādāpūryamāṇe ’nekaiḥ kinnarasahasraiḥ pativṛtaḥ |<br>
<a class='ref vai' id='vai299.007' href='#vai299.007'>Vai 299.007</a> śatakratusamādiṣṭairyakṣaiḥ sūkararūpibhiḥ |<br>
<a class='ref vai' id='vai299.008' href='#vai299.008'>Vai 299.008</a> utpāṭite śaravane same vyuptaṁ tilāḍakam (46)|<br>
<a class='ref vai' id='vai299.009' href='#vai299.009'>Vai 299.009</a> ekīkṛtaṁ samuccitya śakrasṛṣṭaiḥ pipīlakaiḥ |<br>
<a class='ref vai' id='vai299.010' href='#vai299.010'>Vai 299.010</a> kumāraḥ kinnarendrāya vismitāya nyavedayat (47)|<br>
<a class='ref vai' id='vai299.011' href='#vai299.011'>Vai 299.011</a> nīlotpaladalābhenāsinā gṛhītena paśyato drumasya kinnararājasya sauvarṇastambhasamīpaṁ gatvā tān stambhān kadalīcchedena khaṇḍakhaṇḍaṁ chettumārabdhaḥ |<br>
<a class='ref vai' id='vai299.012' href='#vai299.012'>Vai 299.012</a> tatastāṁs tilaśo ’vakīrya sapta tālān sapta bherīḥ sapta ca sūkarān bāṇena vidhya sumeruvadakampyo ’vasthitaḥ |<br>
<a class='ref vai' id='vai299.013' href='#vai299.013'>Vai 299.013</a> tato gaganatalasthābhirdevatābhiśca kinnaraśatasahasrairhāhākārakilikilāprakṣveḍoccair nādo muktaḥ, yaṁ dṛṣṭvā ca kinnararājaḥ paraṁ vismayamupagataḥ |<br>
<a class='ref vai' id='vai299.015' href='#vai299.015'>Vai 299.015</a> tataḥ kinnarīsahasrasya manoharāsamānarūpasya madhye manoharāṁ sthāpayitvā sudhanaḥ kumāro ’bhihitah—ehi kumāra, pratyabhijānāsi manoharāmiti? tataḥ sudhanaḥ kumārastāṁ pratyabhijñāya gāthābhigītenoktavān—<a class='ref vai' id='vai299.018' href='#vai299.018'>Vai 299.018</a> yathā drumasya duhitā mameha tvaṁ manoharā |<br>
<a class='ref vai' id='vai299.019' href='#vai299.019'>Vai 299.019</a> śīghrametena satyena padaṁ vraja manohare (48)|<br>
<a class='ref vai' id='vai299.020' href='#vai299.020'>Vai 299.020</a> tataḥ sā drutapadamabhikrāntā |<br>
kinnarāḥ kathayanti—deva, ayaṁ sudhanaḥ kumāro balavīryaparākramasamanvito manoharāyāḥ pratirūpaḥ |<br>
<a class='ref vai' id='vai299.021' href='#vai299.021'>Vai 299.021</a> kimarthaṁ vipralabhya? dīyatāmasya manohareti |<br>
<a class='ref vai' id='vai299.022' href='#vai299.022'>Vai 299.022</a> tato drumaḥ kinnararājaḥ kinnaragaṇena saṁvarṇitaḥ sudhanaṁ kinnarābhimetena mahatā satkāreṇa puraskṛtya manoharāṁ divyālaṁkāravibhūṣitāṁ vāmena pāṇinā gṛhītvā dakṣiṇena sauvarṇabhṛṅgāraṁ sudhanaṁ kumāramabhihitah—kumāra, eṣā te manoharā kinnarīpativṛtā bhāryārthāya dattā |<br>
<a class='ref vai' id='vai299.024' href='#vai299.024'>Vai 299.024</a> aparicitā mānuṣāḥ, yathaināṁ na parityakṣasīti |<br>
<a class='ref vai' id='vai299.025' href='#vai299.025'>Vai 299.025</a> paraṁ tāteti sudhanaḥ kumāro drumasya kinnararājasya pratiśrutya kinnarabhavanastho manoharayā sārdhaṁ niṣpuruṣeṇa tūryeṇa krīḍate ramate paricārayati |<br>
<a class='ref vai' id='vai299.027' href='#vai299.027'>Vai 299.027</a> so ’pareṇa samayena svadeśamanusmṛtya mātāpitṛviyogajena duḥkhenātyāhato manoharāyā nivedayati—mātāpitṛviyogajaṁ me duḥkhaṁ bādhata iti |<br>
<a class='ref vai' id='vai299.028' href='#vai299.028'>Vai 299.028</a> tato manoharayā eṣa vṛttānto vistareṇa pitur niveditaḥ |<br>
<a class='ref vai' id='vai299.029' href='#vai299.029'>Vai 299.029</a> sa kathayati—gaccha kumāreṇa sārdham |<br>
apakrāntayā te bhavitavyam |<br>
vipralambhakā manuṣyāḥ |<br>
<a class='ref vai' id='vai299.030' href='#vai299.030'>Vai 299.030</a> tato drumeṇa kinnararājena prabhūtaṁ maṇimuktāsuvarṇādīn dattvā anupreṣitaḥ |<br>
sa manoharayā sārdhamuparivihāyasā kinnarakhagapathena saṁprasthitaḥ |<br>
<a class='ref vai' id='vai299.031' href='#vai299.031'>Vai 299.031</a> anupūrveṇa hastināpuranagaramanuprāptah<a class='ref vai' id='vai300.000' href='#vai300.000'>Vai 300.000</a> |<br>
<a class='ref vai' id='vai300.001' href='#vai300.001'>Vai 300.001</a> tato hastināpuraṁ nagaraṁ nānāmanohareṇa surabhinā gandhaviśeṣeṇa sarvā digāmoditam |<br>
<a class='ref vai' id='vai300.002' href='#vai300.002'>Vai 300.002</a> śrutvā dhanena rājñā ānandabheryastāḍitāḥ, sarvaṁ ca tannagaramapagatapāṣāṇaśarkarakaṭhallaṁ kāritam |<br>
<a class='ref vai' id='vai300.003' href='#vai300.003'>Vai 300.003</a> candanavāriṣiktamāmuktapaṭṭadāmakalāpasamucchritadhvajapatākaṁ surabhidhūpaghaṭikopanibaddhaṁ nānāpuṣpāvakīrṇaramaṇīyam |<br>
<a class='ref vai' id='vai300.004' href='#vai300.004'>Vai 300.004</a> tataḥ kumāro ’nekanaravarasahasraparivṛto manoharayā sārdhaṁ hastināpuraṁ nagaraṁ praviṣṭaḥ |<br>
<a class='ref vai' id='vai300.005' href='#vai300.005'>Vai 300.005</a> tato mārgaśramaṁ prativinodya vividhāni ratnānyādāya pituḥ sakāśamupasaṁkrāntaḥ |<br>
<a class='ref vai' id='vai300.006' href='#vai300.006'>Vai 300.006</a> pitrā kaṇṭhe pariṣvaktaḥ |<br>
pārśve rājāsane niṣaṇṇaḥ |<br>
kinnaranagaragamanāgamanaṁ ca vistareṇa samākhyātam |<br>
<a class='ref vai' id='vai300.007' href='#vai300.007'>Vai 300.007</a> tato dhanena rājñā atibalavīryaparākrama iti viditvā rājyābhiṣekeṇābhiṣiktaḥ |<br>
<a class='ref vai' id='vai300.008' href='#vai300.008'>Vai 300.008</a> sudhanaḥ kumāraḥ saṁlakṣayati—yanmama manoharayā sārdhaṁ samāgamaḥ saṁvṛtto rājyābhiṣekaścānuprāptaḥ, tatpūrvakṛtahetuviśeṣāt |<br>
<a class='ref vai' id='vai300.009' href='#vai300.009'>Vai 300.009</a> yannvahamidānīṁ dānāni dadyām, puṇyāni kuryāmiti |<br>
<a class='ref vai' id='vai300.010' href='#vai300.010'>Vai 300.010</a> tena hastināpure nagare dvādaśa varṣāṇi nirgaṭo yajña iṣṭaḥ |<br>
|<br>
<a class='ref vai' id='vai300.011' href='#vai300.011'>Vai 300.011</a> syātkhalu te mahārāja anyaḥ sa tena kālena samayena sudhanaḥ kumāro veti? na khalvevaṁ draṣṭavyam |<br>
<a class='ref vai' id='vai300.012' href='#vai300.012'>Vai 300.012</a> api tvahameva tena kālena tena samayena bodhisattvacaryāyāṁ vartamānaḥ sudhano nāma rājā babhūva |<br>
<a class='ref vai' id='vai300.013' href='#vai300.013'>Vai 300.013</a> yanmayā manoharānimittaṁ balavīryaparākramo darśitaḥ, dvādaśa varṣāṇi nirargaṭo yajña iṣṭaḥ, na tena mayā anuttarā samyaksambodhiradhigatā, kiṁ tu taddānaṁ tacca vīryamanuttarāyāḥ samyaksamboderhetumātrakaṁ pratyayamātrakaṁ saṁbhāramātrakam |<br>
|<br>
<a class='ref vai' id='vai300.016' href='#vai300.016'>Vai 300.016</a> ityavocadbhagavān |<br>
āttamanasaste ca sarve lokā bhagavato bhāṣitamabhyanandan |<br>
|<br>
<a class='ref vai' id='vai300.017' href='#vai300.017'>Vai 300.017</a> iti sudhanakumārāvadānaṁ samāptam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
