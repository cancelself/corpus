<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy1' lang='san'>
<header>
<ul>
<li class='division'>Divyāvadānam</li>
</ul>
<h1>1. koṭikarṇāvadānam</h1>
</header>
<p class='namo'>namaḥ śrīsarvabuddhabodhisattvebhyaḥ |</p>
<p><a class='ref vai' id='vai001.001' href='#vai001.001'>Vai 001.001</a> buddho bhagavāñ śrāvastyāṁ viharati sma jetavane ’nāthapiṇḍadasyārāme |<br>
asmāt parāntake vāsavagrāme balaseno nāma gṛhapatiḥ prativasati āḍhyo mahādhano mahābhogo vistīrṇaviśālaparigraho vaiśravaṇadhanapratispardhī |<br>
<a class='ref vai' id='vai001.002' href='#vai001.002'>Vai 001.002</a> tena sadṛśāt kulāt kalatramānītam |<br>
<a class='ref vai' id='vai001.003' href='#vai001.003'>Vai 001.003</a> sa tayā sārdhaṁ krīḍati ramate paricārayati |<br>
<a class='ref vai' id='vai001.004' href='#vai001.004'>Vai 001.004</a> so ’putraḥ putrābhinandī śivavaruṇakuberaśakrabrahmādīnāyācate ārāmedavatāṁ vanadevatāṁ śṛṅgāṭakadevatāṁ balipratigrāhikāṁ devatām |<br>
<a class='ref vai' id='vai001.005' href='#vai001.005'>Vai 001.005</a> sahajāṁ sahadharmikāṁ nityānubaddhāmapi devatāmāyācate |<br>
<a class='ref vai' id='vai001.006' href='#vai001.006'>Vai 001.006</a> asti caiṣa loke pravādo yadāyācanahetoḥ putrā jāyante |<br>
<a class='ref vai' id='vai001.007' href='#vai001.007'>Vai 001.007</a> duhitaraśceti |<br>
tacca naivam |<br>
yadyevamabhaviṣyat, ekaikasya putrasahasramabhaviṣyat tadyathā rājñaścakravartinaḥ |<br>
<a class='ref vai' id='vai001.008' href='#vai001.008'>Vai 001.008</a> api tu trayāṇāṁ sthānānāṁ saṁmukhībhāvāt putrāa jāyante duhitaraśca |<br>
<a class='ref vai' id='vai001.009' href='#vai001.009'>Vai 001.009</a> katameṣāṁ trayāṇām? mātāpitarau raktau bhavataḥ saṁnipatitau, mātā kalyā bhavati ṛtumatī, gandharavḥ pratyupasthito bhavati |<br>
<a class='ref vai' id='vai001.010' href='#vai001.010'>Vai 001.010</a> eṣāṁ trayāṇāṁ sthānānāṁ saṁmukhībhāvāt putrā jāyante duhitaraśca |<br>
<a class='ref vai' id='vai001.011' href='#vai001.011'>Vai 001.011</a> sa caivamāyācanaparastiṣṭhati |<br>
|<br>
<a class='ref vai' id='vai001.012' href='#vai001.012'>Vai 001.012</a> anyatamaśca sattvaścaramabhavikaśca hitaiṣī gṛhītamokṣamārgāntonmukho na nirvāṇe bahirmukhaḥ saṁsārādanarthikaḥ sarvabhavagativyupapattiparānmukho ’ntimadehadhārī anyatamāt sattvanikāyāccyutvā tasya prajāpatyāḥ kukṣimavakrāntaḥ |<br>
<a class='ref vai' id='vai001.014' href='#vai001.014'>Vai 001.014</a> pañcāveṇikā dharmā ekatye piṇḍatajātīye mātṛgrāme |<br>
katame pañca? raktaṁ puruṣaṁ jānāti, viraktaṁ jānāti |<br>
<a class='ref vai' id='vai001.015' href='#vai001.015'>Vai 001.015</a> kālaṁ jānāti, ṛtuṁ jānāti |<br>
garbhamavakrāntaṁ jānāti |<br>
<a class='ref vai' id='vai001.016' href='#vai001.016'>Vai 001.016</a> yasya sakāśād garbhamavakrāmati taṁ jānāti |<br>
dārakaṁ jānāti dārikāṁ jānāti |<br>
<a class='ref vai' id='vai001.017' href='#vai001.017'>Vai 001.017</a> saceddārako bhavati, dakṣiṇaṁ kukṣiṁ niśritya tiṣṭhati |<br>
saceddārikā bhavati, vāmaṁ kukṣiṁ niśritya tiṣṭhati |<br>
<a class='ref vai' id='vai001.018' href='#vai001.018'>Vai 001.018</a> sā āttamanāttamanāḥ svāmina ārocayati—diṣṭyā āryaputra vardhasva |<br>
āpannasattvāsmi saṁvṛttā |<br>
<a class='ref vai' id='vai001.019' href='#vai001.019'>Vai 001.019</a> yathā ca me dakṣiṇaṁ kukṣiṁ niśritya tiṣṭhati, niyataṁ dārako bhaviṣyati |<br>
so ’pi āttamanāttamanā udānam udānayati—apyevāhaṁ cirakālābhilaṣitaṁ putramukhaṁ paśyeyam |<br>
<a class='ref vai' id='vai001.020' href='#vai001.020'>Vai 001.020</a> jāto me syānnāvajātaḥ |<br>
<a class='ref vai' id='vai001.021' href='#vai001.021'>Vai 001.021</a> kṛtyāni me kurvīt |<br>
bhṛtaḥ pratibibhṛyāt |<br>
dāyādyaṁ pratipadyeta |<br>
kulavaṁśo me cirasthitiko bhaviṣyati |<br>
<a class='ref vai' id='vai001.022' href='#vai001.022'>Vai 001.022</a> asmākaṁ cāpyatītakālagatānāmalpaṁ vā prabhūtaṁ vā dānāni dattvā puṇyāni kṛtvā dakṣiṇāmādeśayiṣyati—idaṁ tayoryatratatropapannayorgacchatoranugacchatviti |<br>
<a class='ref vai' id='vai001.024' href='#vai001.024'>Vai 001.024</a> āpannasattvāṁ ca tāṁ viditvā upariprasādatalagatāmayantritāṁ dhārayati śīte śītopakaraṇairuṣṇa uṣṇopakaraṇairvaidyaprajñaptairāhārair nātitiktair nātyamlair nātilavaṇair nātimadhurair nātikaṭukair nātikaṣāyaistiktāmlalavaṇamadhurakaṭukaṣāyavivarjitairāhāraiḥ, hārārdhahāravibhūṣitagātrīm apsarasamiva nandanavanavicāriṇīṁ mañcānmañcaṁ pīṭhātpīṭham<span class='supplied'>na</span>vatarantīmupa<span class='supplied'>madha?</span>rimāṁ bhūmim |<br>
<a class='ref vai' id='vai001.027' href='#vai001.027'>Vai 001.027</a> na <a class='ref vai' id='vai2.000' href='#vai2.000'>Vai 2.000</a>cāsya amanojñaśabdaśravaṇam yāvadeva garbhasya paripākāya | <a class='ref vai' id='vai002.001' href='#vai002.001'>Vai 002.001</a></p>
<p>sā aṣṭānāṁ vā navānāṁ vā māsānāmatyayāt prasūtā |<br>
<a class='ref vai' id='vai002.002' href='#vai002.002'>Vai 002.002</a> dārako jātaḥ |<br>
abhirūpo darśanīyaḥ prāsādiko gauraḥ kanakavarṇaśchatrākāraśirāḥ pralambabāhurvistīrṇaviśālalalāṭaḥ saṁgatabhrūruttuṅganāso ratnapratyuptikayā karṇikayā āmuktayālaṁkṛtaḥ |<br>
<a class='ref vai' id='vai002.004' href='#vai002.004'>Vai 002.004</a> balasenena gṛhapatinā ratnaparīkṣakā āhūyoktāḥ |<br>
bhavantaḥ, ratnānāṁ mūlyaṁ kuruta iti |<br>
<a class='ref vai' id='vai002.005' href='#vai002.005'>Vai 002.005</a> na śakyate ratnānāṁ mūlyaṁ kartumiti |<br>
dharmatā yasya na śakyate mūlyaṁ kartuṁ tasya koṭimūlyaṁ kriyate |<br>
<a class='ref vai' id='vai002.006' href='#vai002.006'>Vai 002.006</a> te kathayanti—gṛhapate, asya ratnasya koṭirmūlyamiti |<br>
<a class='ref vai' id='vai002.007' href='#vai002.007'>Vai 002.007</a> tasya jñātayaḥ saṁgamya samāgamya trīṇi saptakāni ekaviṁśatidivasāni vistareṇa jātasya jātimahaṁ kṛtvā nāmadheyaṁ vyavasthāpayanti—kiṁ bhavatu dārakasya nāmeti |<br>
<a class='ref vai' id='vai002.009' href='#vai002.009'>Vai 002.009</a> ayaṁ dārakaḥ koṭimūlyayā ratnapratyuptikayā āmuktayā jātaḥ, śravaṇeṣu ca nakṣatreṣu |<br>
bhavatu dārakasya śroṇaḥ koṭikarṇa iti nāma |<br>
<a class='ref vai' id='vai002.010' href='#vai002.010'>Vai 002.010</a> yasminneva divase śroṇaḥ koṭikarṇo jātaḥ, tasminneva divase balasenasya gṛhapaterdvau preṣyadārakau jātau |<br>
<a class='ref vai' id='vai002.011' href='#vai002.011'>Vai 002.011</a> tenaikasya dāraka iti nāmadheyaṁ vyavasthāpitam, aparasya pālaka iti |<br>
<a class='ref vai' id='vai002.012' href='#vai002.012'>Vai 002.012</a> śroṇaḥ koṭikarṇo ’ṣṭābhyo dhātrībhyo ’nupradatto dvābhyāmaṁsadhātrībhyāṁ dvābhyāṁ krīḍanikābhyāṁ dvābhyāṁ maladhātrībhyāṁ dvābhyāṁ kṣīradhātrībhyām |<br>
<a class='ref vai' id='vai002.013' href='#vai002.013'>Vai 002.013</a> so ’ṣṭābhirdhātrībhirunnīyate vardhyate kṣīreṇa dadhnā navanītena sarpiṣā sarpimaṇḍenānyaiścottaptottaptairupakaraṇaviśeṣaiḥ |<br>
<a class='ref vai' id='vai002.015' href='#vai002.015'>Vai 002.015</a> āśu vardhate hradasthamiva paṅkajam |<br>
|<br>
<a class='ref vai' id='vai002.016' href='#vai002.016'>Vai 002.016</a> sa yadā mahān saṁvṛttastadā lipyām upanyastaḥ, saṁkhyāyāṁ gaṇanāyāṁ mudrāyāmuddhāre nyāse nikṣepe vastuparīkṣāyāṁ ratnaparīkṣāyām |<br>
<a class='ref vai' id='vai002.017' href='#vai002.017'>Vai 002.017</a> so ’ṣṭāsu parīkṣāsūdghaṭako vācakaḥ piṇḍataḥ paṭupracāraḥ saṁvṛttaḥ |<br>
<a class='ref vai' id='vai002.018' href='#vai002.018'>Vai 002.018</a> tasya pitrā trīṇi vāsagṛhāṇi māpitāni haimantikaṁ graiṣmikaṁ vārṣikam |<br>
trīṇi udyānāni māpitāni haimantikaṁ graiṣmikaṁ vārṣikam |<br>
<a class='ref vai' id='vai002.019' href='#vai002.019'>Vai 002.019</a> trīṇi antaḥpurāṇi pratyupasthāpitāni jyeṣṭhakaṁ madhyamaṁ kanīyasam |<br>
<a class='ref vai' id='vai002.020' href='#vai002.020'>Vai 002.020</a> sa upariprāsādatalagato niṣpuruṣeṇa tūryeṇa krīḍati ramate paricārayati |<br>
<a class='ref vai' id='vai002.021' href='#vai002.021'>Vai 002.021</a> balaseno gṛhapatir nityameva kṛṣikarmānte udyuktaḥ |<br>
sa koṭikarṇastaṁ pitaraṁ paśyati nityaṁ kṛṣikarmānte—udyuktam |<br>
<a class='ref vai' id='vai002.022' href='#vai002.022'>Vai 002.022</a> sa kathayati—tāta, kasyārthe tvaṁ nityameva kṛṣikarmānte udyuktah? sa kathayati—putra, yathā tvamupariprāsādatalagato niṣpuruṣeṇa tūryeṇa krīḍasi ramasi paricārayasi, yadyahamapi evameva krīḍeyaṁ rameyaṁ paricārayeyam, nacirādevāsmākaṁ bhogāstanutvaṁ parikṣayaṁ paryādāyaṁ gaccheyuḥ |<br>
<a class='ref vai' id='vai002.025' href='#vai002.025'>Vai 002.025</a> sa saṁlakṣayati—mamaivārthaṁ codanā kriyate |<br>
<a class='ref vai' id='vai002.026' href='#vai002.026'>Vai 002.026</a> sa kathayati—tāta yadyevam, gacchāmi, mahāsamudramavatarāmi |<br>
pitā kathayati—putra tāvantaṁ me ratnajātamasti |<br>
<a class='ref vai' id='vai002.027' href='#vai002.027'>Vai 002.027</a> yadi tvaṁ tilataṇḍulakolakulatthanyāyena ratnāni parimokṣyase, tathāpi me ratnānāṁ parikṣayo na syāt |<br>
<a class='ref vai' id='vai002.028' href='#vai002.028'>Vai 002.028</a> sa kathayati—tāta anujānīhi māma, paṇyamādāya mahāsamudramavatarāmīti |<br>
<a class='ref vai' id='vai002.029' href='#vai002.029'>Vai 002.029</a> balasenena tasyāvaśyaṁ nirbandhaṁ jñātvānujñātaḥ |<br>
balasenena gṛhapatinā vāsavagrāmake ghaṇṭāvaghoṣaṇaṁ kṛtam—yo yuṣmākamutsahate śroṇena koṭikarṇena sārthavāhena sārdhamaśulkenātarapaṇyena mahāsamudramavatartum, sa mahāsamudragamanīyaṁ paṇyaṁ samudānayatu |<br>
<a class='ref vai' id='vai002.031' href='#vai002.031'>Vai 002.031</a> pañcabhirvaṇikśatairmahāsamudragamanīyaṁ paṇyaṁ samudānītam |<br>
<a class='ref vai' id='vai002.032' href='#vai002.032'>Vai 002.032</a> balaseno nāma gṛhapatiḥ saṁlakṣayati—<a class='ref vai' id='vai3.000' href='#vai3.000'>Vai 3.000</a>kīdṛśena yānena śroṇaḥ koṭikarṇo yāsyati? sa saṁlakṣayati—saced hastibhiḥ, hastinaḥ sukumārā durbharāśca, aśvā api sukumārā dubharāśca, gardabhāḥ smṛtimantaḥ sukumārāśca |<br>
<a class='ref vai' id='vai003.003' href='#vai003.003'>Vai 003.003</a> gardabhayānena gacchatviti |<br>
sa pitrā āhūyoktah—putra na tvayā sārthasya purastād gantavyam, nāpi pṛṣṭhataḥ |<br>
<a class='ref vai' id='vai003.004' href='#vai003.004'>Vai 003.004</a> yadi balavāṁścauro bhavati, sārthasya purastānnipatati |<br>
durbalo bhavati, pṛṣṭhato nipatati |<br>
<a class='ref vai' id='vai003.005' href='#vai003.005'>Vai 003.005</a> tvayā sārthasya madhye gantavyam |<br>
na ca te sārthavāhe hate sārtho vaktavyaḥ |<br>
<a class='ref vai' id='vai003.006' href='#vai003.006'>Vai 003.006</a> dāsakapālakāvapi uktau—putrau, yuvābhyāṁ na kenacit prakāreṇa śroṇaḥ koṭikarṇo moktavya iti |<br>
|<br>
<a class='ref vai' id='vai003.008' href='#vai003.008'>Vai 003.008</a> athāpareṇa samayena śroṇaḥ koṭikarṇaḥ kṛtakautukamaṅgalasvastyayano mātuḥ sakāśamupasaṁkramya pādayor nipatya kathayati—amba gacchāmi, avalokitā bhava, mahāsamudramavatarāmi |<br>
<a class='ref vai' id='vai003.010' href='#vai003.010'>Vai 003.010</a> sā ruditumārabdhā |<br>
sa kathayati—amba kasmād rodasi |<br>
mātā sāśrudurdinavadanā kathayati—putra, kadācidahaṁ putrakaṁ punarapi jīvantaṁ drakṣyāmīti |<br>
<a class='ref vai' id='vai003.011' href='#vai003.011'>Vai 003.011</a> sa saṁlakṣayati—ahaṁ maṅgalaiḥ saṁprasthitaḥ |<br>
<a class='ref vai' id='vai003.012' href='#vai003.012'>Vai 003.012</a> iyamīdṛśamamaṅgalamabhidhatte |<br>
sa ruṣitaḥ kathayati—amba, ahaṁ kṛtakautūhalamaṅgalasvastyayano mahāsamudraṁ saṁprasthitaḥ |<br>
<a class='ref vai' id='vai003.013' href='#vai003.013'>Vai 003.013</a> tvaṁ cedṛśānyamaṅgalāni karoṣi |<br>
apāyān kiṁ na paśyasīti |<br>
<a class='ref vai' id='vai003.014' href='#vai003.014'>Vai 003.014</a> sā kathayati—putra, kharaṁ te vākkarma niścāritam |<br>
atyayamatyayato deśaya |<br>
<a class='ref vai' id='vai003.015' href='#vai003.015'>Vai 003.015</a> apyevaitat karma tanutvaṁ parikṣayaṁ paryādānaṁ gacchet |<br>
sā tenātyayamatyayato kṣamāpitā |<br>
atha śroṇaḥ koṭikarṇaḥ kṛtakautūhalamaṅgalasvastyayanaḥ śakaṭairbhārairmoṭaiḥ piṭakairuṣṭrairgobhirgardabhaiḥ prabhūtaṁ samudragamanīyaṁ paṇyamāropya mahāsamudraṁ saṁprasthitaḥ |<br>
<a class='ref vai' id='vai003.017' href='#vai003.017'>Vai 003.017</a> so ’nupūrveṇa grāmanagaranigamapallipattaneṣu cañcūryamāṇo mahāsamudrataṭamanuprāptaḥ |<br>
<a class='ref vai' id='vai003.018' href='#vai003.018'>Vai 003.018</a> nipuṇataḥ sāmudram yānapātraṁ pratipādya mahāsamudramavatīrṇo dhanahārakaḥ |<br>
<a class='ref vai' id='vai003.019' href='#vai003.019'>Vai 003.019</a> so ’nuguṇena vāyunā ratnadvīpamanuprāptaḥ |<br>
tena tatropaparīkṣyopaparīkṣya ratnānāṁ tad vahanaṁ pūritaṁ tadyathā tilataṇḍulakolakulatthānām |<br>
<a class='ref vai' id='vai003.020' href='#vai003.020'>Vai 003.020</a> so ’nuguṇena śroṇaḥ saṁsiddhayānapātro jambudvīpamanuprāptaḥ |<br>
<a class='ref vai' id='vai003.021' href='#vai003.021'>Vai 003.021</a> sa sārthastasminneva samudratīre āvāsitaḥ |<br>
sau śroṇaḥ koṭikarṇo ’pi sārthavāho dāsakapālakāvādāya sārthamadhyādekānte ’pakramya āyaṁ vyayaṁ ca tulayitumārabdhaḥ |<br>
<a class='ref vai' id='vai003.023' href='#vai003.023'>Vai 003.023</a> paścāt tenāsau dāsako ’bhihitah—dāsaka, paśya sāthaḥ kiṁ karotīti |<br>
sa gataḥ |<br>
yāvat paśyati sthorāṁ lardayantaṁ sārtham |<br>
<a class='ref vai' id='vai003.024' href='#vai003.024'>Vai 003.024</a> so ’pi sthorāṁ lardayitumārabdhaḥ |<br>
dāsakaḥ saṁlakṣayati—pālakaḥ sārthavāhaṁ śabdāpayiṣyati |<br>
<a class='ref vai' id='vai003.025' href='#vai003.025'>Vai 003.025</a> pālako ’pi saṁlakṣayati—dāsakaḥ sārthavāhaḥ śabdāpayiṣyatīti |<br>
<a class='ref vai' id='vai003.026' href='#vai003.026'>Vai 003.026</a> sa sārthaḥ sarātrimeva sthorāṁ lardayitvā saṁprasthitaḥ |<br>
so ’pi gāḍhanidrāvaṣṭabdhaḥ śayitaḥ |<br>
<a class='ref vai' id='vai003.027' href='#vai003.027'>Vai 003.027</a> sa sārthastāvad gato yāvatprabhātam |<br>
te kathayanti—bhavantaḥ, kva sārthavāhah? purastād gacchati |<br>
<a class='ref vai' id='vai003.028' href='#vai003.028'>Vai 003.028</a> purastād gatvā pṛcchanti—kva sārthavāhah? pṛṣṭhata āgacchati |<br>
pṛṣṭhato gatvā pṛcchanti—kva sārthavāhah? madhye gacchati |<br>
<a class='ref vai' id='vai003.029' href='#vai003.029'>Vai 003.029</a> madhye gatvā pṛcchanti |<br>
yāvat tatrāpi nāsti |<br>
dāsakaḥ kathayati—mama buddhirutpannā—pālakaḥ sārthavāhaṁ śabdāpayiṣyati |<br>
<a class='ref vai' id='vai003.030' href='#vai003.030'>Vai 003.030</a> pālako ’pi kathayati—mama buddhirutpannā—dāsakaḥ sārthavāhaṁ śabdāpayiṣyati |<br>
<a class='ref vai' id='vai003.031' href='#vai003.031'>Vai 003.031</a> bhavantaḥ, na śobhanaṁ kṛtam yadasmābhiḥ sārthavāhaśchoritaḥ |<br>
<a class='ref vai' id='vai003.032' href='#vai003.032'>Vai 003.032</a> āgacchata, nivārtāmaḥ |<br>
te kathayanti—bhavantaḥ, yadi vayaṁ nivartiṣyāmaḥ |<br>
<a class='ref vai' id='vai004.001' href='#vai004.001'>Vai 004.001</a> <a class='ref vai' id='vai4.000' href='#vai4.000'>Vai 4.000</a>sarva evānayena vyasanamāpatsyāmaḥ |<br>
āgacchata, kriyākāraṁ tāvat karmah—tāvanna kenacicchroṇasya koṭikarṇasya mātāpitṛbhyāmārocayitavyam yāvad bhāṇḍaṁ pratiśāmitaṁ bhavati |<br>
<a class='ref vai' id='vai004.002' href='#vai004.002'>Vai 004.002</a> te kriyākāraṁ kṛtvā gatāḥ |<br>
<a class='ref vai' id='vai004.003' href='#vai004.003'>Vai 004.003</a> śroṇasya koṭikarṇasya mātāpitṛbhyāṁ śrutam—śroṇaḥ koṭikarṇo ’bhyāgata iti |<br>
<a class='ref vai' id='vai004.004' href='#vai004.004'>Vai 004.004</a> te kathayanti—pṛṣṭhata āgacchati |<br>
<a class='ref vai' id='vai004.005' href='#vai004.005'>Vai 004.005</a> pṛṣṭhato gatvā pṛcchatah—kva sārthavāhah? purastād gacchatīti |<br>
<a class='ref vai' id='vai004.006' href='#vai004.006'>Vai 004.006</a> taistāvadākulīkṛtau yāvad bhāṇḍaṁ pratiśāmitam |<br>
paścāt te kathayanti—amba vismṛto ’smābhiḥ sārthavāha iti |<br>
<a class='ref vai' id='vai004.007' href='#vai004.007'>Vai 004.007</a> tābhyāmeka āgatya kathayati—ayaṁ śroṇaḥ koṭikarṇo ’bhyāgata iti |<br>
<a class='ref vai' id='vai004.008' href='#vai004.008'>Vai 004.008</a> tasya tāvabhisāraṁ dattvā pratyudgatau na paśyataḥ |<br>
apara āgatya kathayati—amba, diṣṭyā vardhasva, ayaṁ śroṇaḥ koṭikarṇo ’bhyāgata iti |<br>
<a class='ref vai' id='vai004.009' href='#vai004.009'>Vai 004.009</a> tasya tāvabhisāraṁ dattvā pratyudgatau na paśyataḥ |<br>
<a class='ref vai' id='vai004.010' href='#vai004.010'>Vai 004.010</a> tau na kasyacit punarapi śraddadhātumārabdhau |<br>
tābhyāmudyāneṣu svakasabhādevakuleṣu cchatrāṇi vyajanāni kalaśāni upānahāni cākṣarāṇi abhilikhitāni dattāni sthāpitāni—yadi tāvacchroṇaḥ koṭikarṇo jīvati, laghu āgamaya, kṣipramāgamaya |<br>
<a class='ref vai' id='vai004.012' href='#vai004.012'>Vai 004.012</a> atha cyutaḥ kālagataḥ, tasyaiva gatyupapattisthānāt sthānāntaraviśeṣatāyai |<br>
<a class='ref vai' id='vai004.013' href='#vai004.013'>Vai 004.013</a> tau śokena rudantāvandhībhūtau |<br>
|<br>
<a class='ref vai' id='vai004.014' href='#vai004.014'>Vai 004.014</a> śroṇaḥ koṭikarṇaḥ sārthavāho ’pi sūryāṁśubhiḥ spṛṣṭa ātāpitaḥ prativibuddho yāvat sārthaṁ na paśyati nānyatra gardabhayānameva |<br>
<a class='ref vai' id='vai004.015' href='#vai004.015'>Vai 004.015</a> sa taṁ gardabhayānamabhiruhya saṁprasthitaḥ |<br>
<a class='ref vai' id='vai004.016' href='#vai004.016'>Vai 004.016</a> rātrau ca vātena pravāyatā vālukayā mārgo vyapoḍhaḥ pithitaḥ |<br>
te ca gardabhāḥ smṛtimanto gandhamāghrāyāghrāya śanairmandamandaṁ saṁprasthitāḥ |<br>
<a class='ref vai' id='vai004.017' href='#vai004.017'>Vai 004.017</a> sārthavāhaḥ saṁlakṣayati—kasmādete śanairmandamandaṁ gacchantīti kṛtvā pratodayaṣṭyā tāḍitāḥ |<br>
<a class='ref vai' id='vai004.018' href='#vai004.018'>Vai 004.018</a> te saṁbhrāntā ākulībhūtāḥ smṛtibhraṣṭā unmārgeṇa saṁprasthitāḥ, yāvadanyatamāśāṭavīṁ praviṣṭāḥ |<br>
<a class='ref vai' id='vai004.019' href='#vai004.019'>Vai 004.019</a> te tṛṣārtā vihvalavadanā jihvāṁ nirnāmayya gacchanti |<br>
<a class='ref vai' id='vai004.020' href='#vai004.020'>Vai 004.020</a> tān dṛṣṭvā tasya kāruṇyamutpannam |<br>
sa saṁlakṣayati—yadi etān notsrakṣyāmi, anayena vyasanamāpatsye |<br>
<a class='ref vai' id='vai004.021' href='#vai004.021'>Vai 004.021</a> ko ’sau nirghṛṇahṛdayastyaktaparalokaśca ya eṣāṁ pratodayaṣṭiṁ kāye nipātayiṣyati? tena ta utsṛṣṭāh—adyāgreṇa acchinnāgrāṇi tṛṇāni bhakṣayata anavamarditāni, pānīyāni pibata anāvilāni, caturdiśaṁ ca śītalā vāyavo vāntviti |<br>
<a class='ref vai' id='vai004.024' href='#vai004.024'>Vai 004.024</a> sa tānutsṛjya padbhyāṁ saṁprasthitaḥ |<br>
yāvat paśyati āyasaṁ nagaramuccaṁ ca pragṛhītaṁ ca |<br>
<a class='ref vai' id='vai004.025' href='#vai004.025'>Vai 004.025</a> tatra dvāre puruṣastiṣṭhati kālo raudrāścaṇḍo lohitākṣa udviddhapiṇḍo lohalaguḍavyagrahastaḥ |<br>
<a class='ref vai' id='vai004.026' href='#vai004.026'>Vai 004.026</a> sa tasya sakāśamupasaṁkrāntaḥ |<br>
upasaṁkramya taṁ puruṣaṁ pṛcchati—asti atra bhoḥ puruṣa pānīyamiti |<br>
<a class='ref vai' id='vai004.027' href='#vai004.027'>Vai 004.027</a> sa tūṣṇīṁ vyavasthitaḥ |<br>
bhūtastena pṛṣṭah—astyatra nagare pānīyamiti |<br>
<a class='ref vai' id='vai004.028' href='#vai004.028'>Vai 004.028</a> bhūyo ’pi sa tūṣṇīṁ vyavasthitaḥ |<br>
tena sārthavāhena tatra praviśya pānīyaṁ pānīyam iti śabdo niścāritaḥ |<br>
<a class='ref vai' id='vai004.029' href='#vai004.029'>Vai 004.029</a> yāvat pañcamātraiḥ pretasahasrairdagdhasthūṇāsadṛśairasthiyantravaducchritaiḥ svakeśaromapraticchannaiḥ parvatodarasaṁnibhaiḥ sūcīchidropamamukhairanuparivāritaḥ śroṇaḥ koṭikarṇaḥ |<br>
<a class='ref vai' id='vai004.031' href='#vai004.031'>Vai 004.031</a> te kathayanti—sārthavāha kāruṇikastvam |<br>
asmākaṁ tṛṣārtānāṁ pānīyamanuprayaccha |<br>
sa kathayati—bhavantaḥ, ahamapi pānīyameva mṛgayāmi |<br>
<a class='ref vai' id='vai004.032' href='#vai004.032'>Vai 004.032</a> kuto ’ham yuṣmākaṁ pānīyamanuprayacchāmīti? <a class='ref vai' id='vai5.000' href='#vai5.000'>Vai 5.000</a>te kathayanti—sārthavāha, pretanagaramidam, kuto ’tra pānīyam? adyāsmābhirdvādaśabhirvarṣaistvatsakāśātpānīyaṁ pānīyamiti śabdaḥ śrutaḥ |<br>
<a class='ref vai' id='vai005.002' href='#vai005.002'>Vai 005.002</a> sa kathayati—ke yūyaṁ bhavantaḥ, kena vā karmaṇā ihopapannāh? śroṇa duṣkuhakā jāmbūdvīpakā manuṣyāḥ |<br>
<a class='ref vai' id='vai005.003' href='#vai005.003'>Vai 005.003</a> nābhiśraddadhāsyasi |<br>
ahaṁ bhavantaḥ pratyakṣadarśī, kasmānnābhiśraddadhāsye? te gāthāṁ bhāṣante—<a class='ref vai' id='vai005.005' href='#vai005.005'>Vai 005.005</a> ākrośakā roṣakā vayaṁ matsariṇaḥ kuṭukuñcakā vayam |<br>
<a class='ref vai' id='vai005.006' href='#vai005.006'>Vai 005.006</a> dānaṁ ca na dattamaṇvapi yena vayaṁ pitṛlokamāgatāḥ (1)|<br>
<a class='ref vai' id='vai005.007' href='#vai005.007'>Vai 005.007</a> śroṇa gaccha, puṇyamaheśākhyastvam |<br>
asti kaścit tvayā dṛṣṭaḥ pretanagaraṁ praviṣṭaḥ svastikṣemābhyāṁ nirgacchan? sa saṁprasthito yāvat tenāsau puruṣo dṛṣṭaḥ |<br>
<a class='ref vai' id='vai005.008' href='#vai005.008'>Vai 005.008</a> tenoktah—bhadramukha, aho bata tvayā mamārocitaṁ syāt yathedaṁ pretanagaramiti, nāhamatra praviṣṭaḥ syām |<br>
<a class='ref vai' id='vai005.009' href='#vai005.009'>Vai 005.009</a> sa tenoktah—śroṇa gaccha, puṇyamaheśākhyastvam, yena tvaṁ pretanagaraṁ praviśya svastikṣemābhyāṁ nirgataḥ |<br>
<a class='ref vai' id='vai005.011' href='#vai005.011'>Vai 005.011</a> sa saṁprasthitaḥ |<br>
yāvadaparaṁ paśyati āyasaṁ nagaramuccaṁ ca pragṛhītaṁ ca |<br>
tatrāpi dvāre puruṣastiṣṭhati kālaścaṇḍo lohitākṣa udviddhapiṇḍo lohalaguḍavyagrahastaḥ |<br>
<a class='ref vai' id='vai005.012' href='#vai005.012'>Vai 005.012</a> sa tasya sakāśamupasaṁkrāntaḥ |<br>
<a class='ref vai' id='vai005.013' href='#vai005.013'>Vai 005.013</a> upasaṁkramyaivamāha—bhoḥ puruṣa, asti atra nagare pānīyam? sa tūṣṇīṁ vyavasthitaḥ |<br>
<a class='ref vai' id='vai005.014' href='#vai005.014'>Vai 005.014</a> bhūyastena pṛṣṭah—bhoḥ puruṣa, asti atra nagare pānīyam? sa tūṣṇīṁ vyavasthitaḥ |<br>
<a class='ref vai' id='vai005.015' href='#vai005.015'>Vai 005.015</a> tena tatra praviśya pānīyaṁ pānīyam iti śabdaḥ kṛtaḥ |<br>
anekaiḥ pretasahasrairdagdhasthūṇākṛtibhirasthiyantravaducchritaiḥ svakeśaromapraticchannaiḥ parvatodarasaṁnibhaiḥ sūcīchidropamamukhairanuparivāritaḥ |<br>
<a class='ref vai' id='vai005.017' href='#vai005.017'>Vai 005.017</a> śroṇa kāruṇikastvam |<br>
asmākaṁ tṛṣārtānāṁ pānīyamanuprayaccha |<br>
sa kathayati—ahamapi bhavantaḥ pānīyameva mṛgayāmi |<br>
<a class='ref vai' id='vai005.018' href='#vai005.018'>Vai 005.018</a> kuto ’ham yuṣmākaṁ pānīyaṁ dadāmīti? te kathayanti—śroṇa, pretanagaramidam |<br>
<a class='ref vai' id='vai005.019' href='#vai005.019'>Vai 005.019</a> kuto ’tra pānīyam? adyāsmābhirdvādaśabhirvarṣaistvatsakāśāt pānīyaṁ pānīyamiti śabdaḥ śrutaḥ |<br>
<a class='ref vai' id='vai005.020' href='#vai005.020'>Vai 005.020</a> sa cāha—ke yūyaṁ bhavantaḥ, kena vā karmaṇā ihopapannāh? ta ūcuh—śroṇa, duṣkuhakā jāmbudvīpakā manuṣyāḥ |<br>
<a class='ref vai' id='vai005.021' href='#vai005.021'>Vai 005.021</a> nābhiśraddadhāsyasi |<br>
sa cāha—ahaṁ bhavantaḥ pratyakṣadarśī |<br>
<a class='ref vai' id='vai005.022' href='#vai005.022'>Vai 005.022</a> kasmānnābhiśraddadhāsye? te gāthāṁ bhāṣante—<a class='ref vai' id='vai005.023' href='#vai005.023'>Vai 005.023</a> ārogyamadena mattakā ye dhanamogamadena mattakāḥ |<br>
<a class='ref vai' id='vai005.024' href='#vai005.024'>Vai 005.024</a> dānaṁ ca na dattamaṇvapi yena vayaṁ pitṛlokamāgatāḥ (2)|<br>
<a class='ref vai' id='vai005.025' href='#vai005.025'>Vai 005.025</a> śroṇa gaccha, puṇyakarmā tvam |<br>
asti kaścit tvayā dṛṣṭaḥ śrutaḥ sa pretanagaraṁ praviśya kvastikṣemābhyāṁ jīvannirgacchan? sa saṁprasthitaḥ |<br>
<a class='ref vai' id='vai005.026' href='#vai005.026'>Vai 005.026</a> yāvat tenāsau puruṣo dṛṣṭaḥ |<br>
sa tenoktah—bhadramukha, aho bata yadi tvayā mamārocitaṁ syād yathedaṁ pretanagaramiti, naivāhamatra praviṣṭaḥ syām |<br>
<a class='ref vai' id='vai005.028' href='#vai005.028'>Vai 005.028</a> sa kathayati—śroṇa gaccha, puṇyamaheśākhyastvam |<br>
asti kaścit tvayā dṛṣṭaḥ śruto vā pretanagaraṁ praviśya svastikṣemābhyāṁ jīvan nirgacchan? sa saṁprasthitaḥ |<br>
<a class='ref vai' id='vai005.029' href='#vai005.029'>Vai 005.029</a> yāvat paśyati sūryasyāstagamanakāle vimāna, catasro ’psarasah abhirūpāḥ prāsādikā darśanīyāḥ |<br>
<a class='ref vai' id='vai005.030' href='#vai005.030'>Vai 005.030</a> ekaḥ puruṣo ’bhirūpo darśanīyaḥ prāsādikah aṅgadakuṇḍalavicitramālyābharaṇānulepanastābhiḥ sārdhaṁ krīḍati ramate paricārayati |<br>
<a class='ref vai' id='vai005.032' href='#vai005.032'>Vai 005.032</a> sa tairdūrata eva dṛṣṭaḥ |<br>
te taṁ pratyavabhāṣitumārabdhāḥ |<br>
svāgatam <a class='ref vai' id='vai6.000' href='#vai6.000'>Vai 6.000</a>śroṇa, māsi tṛṣito bubhukṣito vā? sa saṁlakṣayati—nūnaṁ devo ’yaṁ vā nāgo vā yakṣo vā bhaviṣyati |<br>
<a class='ref vai' id='vai006.002' href='#vai006.002'>Vai 006.002</a> āha ca—ārya tṛṣito ’smi, bubhukṣito ’smi |<br>
sa taiḥ snāpito bhojitaḥ |<br>
sa tasmin vimāne tāvat sthito yāvat sūryasyābhyudgamanakālasamayaḥ |<br>
<a class='ref vai' id='vai006.003' href='#vai006.003'>Vai 006.003</a> sa tenoktah—śroṇa avatarasva, ādīnavo ’tra bhaviṣyati |<br>
<a class='ref vai' id='vai006.004' href='#vai006.004'>Vai 006.004</a> so ’vatīrya ekānte vyavasthitaḥ |<br>
tataḥ paścāt sūryasyābhyudgamanakālasamaye tadvimānamantarhitam |<br>
<a class='ref vai' id='vai006.005' href='#vai006.005'>Vai 006.005</a> tā api apsaraso ’ntarhitāśca |<br>
catvāraḥ śyāmaśabalāḥ kurkurāḥ prādurbhūtāḥ |<br>
<a class='ref vai' id='vai006.006' href='#vai006.006'>Vai 006.006</a> taistaṁ puruṣamavamūrdhakaṁ pātayitvā tāvat pṛṣṭavaṁśānutpāṭyotpāṭya bhikṣito yāvat sūryasyāstagamanakālasamayaḥ |<br>
<a class='ref vai' id='vai006.007' href='#vai006.007'>Vai 006.007</a> tataḥ paścāt punarapi tadvimānaṁ prādurbhūtam, tā apsarasaḥ prādurbhūtāḥ |<br>
<a class='ref vai' id='vai006.008' href='#vai006.008'>Vai 006.008</a> sa ca puruṣastābhiḥ sārdhaṁ krīḍati ramate paricārayati |<br>
sa teṣāṁ sakāśamupasaṁkramya kathayati—ke yūyam, kena ca karmaṇā ihopapannāh? te procuh—śroṇa duṣkuhakā jāmbudvīpakā manuṣyāḥ |<br>
<a class='ref vai' id='vai006.010' href='#vai006.010'>Vai 006.010</a> nābhiśraddadhāsyasi |<br>
sa cāha—ahaṁ pratyakṣadarśī, kathaṁ nābhiśraddadhāsye? śroṇa, ahaṁ vāsavagrāmake aurabhraka āsīt |<br>
<a class='ref vai' id='vai006.011' href='#vai006.011'>Vai 006.011</a> urabhrān praghātya praghātya māṁsaṁ vikrīya jīvikāṁ kalpayāmi |<br>
<a class='ref vai' id='vai006.012' href='#vai006.012'>Vai 006.012</a> āryaśca mahākātyāyano mamānukampayā āgatya kathayati—bhadramukha, aniṣṭo ’sya karmaṇaḥ phalavipākaḥ |<br>
<a class='ref vai' id='vai006.013' href='#vai006.013'>Vai 006.013</a> virama tvamasmāt pāpakādasaddharmāt |<br>
nāhaṁ tasya vacanena viramāmi |<br>
<a class='ref vai' id='vai006.014' href='#vai006.014'>Vai 006.014</a> bhūyo bhūyaḥ sa māṁ vicchandayati—bhadramukha, aniṣṭo ’sya karmaṇo phalavipākaḥ |<br>
<a class='ref vai' id='vai006.015' href='#vai006.015'>Vai 006.015</a> virama tvamasmāt pāpakādasaddharmāt |<br>
tathāpi ahaṁ na prativiramāmi |<br>
sa māṁ pṛcchati—bhadramukha, kiṁ tvametānurabhrān divā praghātayasi āhosvidū rātrau? mayoktah—ārya divā, praghātayāmīti |<br>
<a class='ref vai' id='vai006.017' href='#vai006.017'>Vai 006.017</a> sa kathayati—bhadramukha, rātrau śīlasamādānaṁ kiṁ na gṛhṇāsi |<br>
mayā tasyāntikād rātrau śīlasamādānaṁ gṛhītam |<br>
<a class='ref vai' id='vai006.018' href='#vai006.018'>Vai 006.018</a> yattad rātrau śīlasamādānaṁ gṛhītam, tasya karmaṇo vipākena rātrāvevaṁvidhaṁ divyaṁ sukhaṁ pratyanubhavāmi |<br>
<a class='ref vai' id='vai006.019' href='#vai006.019'>Vai 006.019</a> yanmayā divā urabhrāḥ praghātitāḥ, tasya karmaṇo vipākena divā evaṁvidhaṁ duḥkhaṁ pratyanubhavāmi |<br>
<a class='ref vai' id='vai006.020' href='#vai006.020'>Vai 006.020</a> gāthāṁ ca bhāṣate—<a class='ref vai' id='vai006.021' href='#vai006.021'>Vai 006.021</a> divasaṁ paraprāṇapīḍako rātrau śīlaguṇaiḥ samanvitaḥ |<br>
<a class='ref vai' id='vai006.022' href='#vai006.022'>Vai 006.022</a> tasyaitatkarmaṇaḥ phalaṁ hyanubhavāmi kalyāṇapāpakam (3)|<br>
<a class='ref vai' id='vai006.023' href='#vai006.023'>Vai 006.023</a> śroṇa, gamiṣyasi tvaṁ vāsavagrāmakam? gamiṣyāmi |<br>
tatra mama putraḥ prativasati |<br>
sa urabhrān praghātya praghātya jīvikāṁ kalpayati |<br>
<a class='ref vai' id='vai006.024' href='#vai006.024'>Vai 006.024</a> sa tvayā vaktavyah—dṛṣṭaste mayā pitāa |<br>
<a class='ref vai' id='vai006.025' href='#vai006.025'>Vai 006.025</a> kathayati—aniṣṭo ’sya karmaṇaḥ phalavipākaḥ |<br>
viramāsmāt pāpakādasaddharmāt |<br>
bhoḥ puruṣa, tvamevaṁ kathayasi—duṣkuhakā jāmbudvīpakā manuṣyā iti |<br>
<a class='ref vai' id='vai006.026' href='#vai006.026'>Vai 006.026</a> nābhiśraddadhāsyati |<br>
śroṇa, yadi na śraddadhāsyati, vaktavyastava pitā kathayati—asti sūnādhastāt suvarṇasya kalaśaḥ pūrayitvā sthāpitaḥ |<br>
<a class='ref vai' id='vai006.028' href='#vai006.028'>Vai 006.028</a> tamuddhṛtyātmānaṁ samyaksukhena prīṇaya |<br>
āryaṁ ca mahākātyāyanaṁ kālena kālaṁ piṇḍakena pratipādaya, asmākaṁ ca nāṁnā dakṣiṇāmādeśaya |<br>
<a class='ref vai' id='vai006.029' href='#vai006.029'>Vai 006.029</a> apyevaitat karma tanutvaṁ parikṣayaṁ paryādānaṁ gacchet |<br>
<a class='ref vai' id='vai006.030' href='#vai006.030'>Vai 006.030</a> sa saṁprasthitaḥ |<br>
yāvat sūryasyābhyudgamanakālasamaye paśyati aparaṁ vimānam |<br>
<a class='ref vai' id='vai006.031' href='#vai006.031'>Vai 006.031</a> tatra ekā apsarā abhirūpā darśanīyā prāsādikā, ekaśca puruṣa abhirūpo darśanīyaḥ prāsādikah aṅgadakuṇḍalavicitramālyābharaṇānulepanastayā sārdhaṁ krīḍati ramate <a class='ref vai' id='vai7.000' href='#vai7.000'>Vai 7.000</a>paricārayati |<br>
<a class='ref vai' id='vai007.001' href='#vai007.001'>Vai 007.001</a> sa taṁ dūrata eva dṛṣṭvā pratyavabhāṣitumārabdhaḥ |<br>
svāgataṁ śroṇa, mā tṛṣito ’si, mā bubhukṣito ’si vā? sa saṁlakṣayati—nūnamayaṁ devo vā nāgo vā yakṣo vā bhaviṣyati |<br>
<a class='ref vai' id='vai007.003' href='#vai007.003'>Vai 007.003</a> sa kathayati—tṛṣito ’smi bubhukṣitaśca |<br>
sa tena snāpito bhojitaḥ |<br>
sa tasmin vimāne tāvat sthito yāvat sūryasyāstaṁgamanakālasamayaḥ |<br>
<a class='ref vai' id='vai007.004' href='#vai007.004'>Vai 007.004</a> sa tenoktah—avatarasva, ādīnavo ’tra bhaviṣyati |<br>
<a class='ref vai' id='vai007.005' href='#vai007.005'>Vai 007.005</a> sa dṛṣṭādīnavo ’vatīrya ekānte ’vasthitaḥ |<br>
tataḥ paścāt sūryasyāstagamanakālasamaye tadvimānamantarhitam |<br>
<a class='ref vai' id='vai007.006' href='#vai007.006'>Vai 007.006</a> sāpi apsarā antarhitā |<br>
mahatī śatapadī prādurbhūtā |<br>
tayā tasya puruṣasya kāyena kāyaṁ saptakṛtvo veṣṭayitvā tāvaduparimastiṣkaṁ bhakṣayantī sthitā, yāvat sa eva sūryasyābhyudgamanakālasamayaḥ |<br>
<a class='ref vai' id='vai007.008' href='#vai007.008'>Vai 007.008</a> tataḥ paścāt punarapi tadvimānaṁ prādurbhūtam |<br>
<a class='ref vai' id='vai007.009' href='#vai007.009'>Vai 007.009</a> sāpi apsarāḥ prādurbhūtā |<br>
sa ca puruṣo ’bhirūpo darśanīyaḥ prāsādikastayā sārdhaṁ krīḍati ramate paricārayati |<br>
<a class='ref vai' id='vai007.010' href='#vai007.010'>Vai 007.010</a> sa tamupasaṁkramya pṛcchati—ko bhavān, kena karmaṇā ihopapannah? sa evamāha—śroṇa, duṣkuhakā jāmbūdvīpakā manuṣyāḥ, nābhiśraddadhāsyasi |<br>
<a class='ref vai' id='vai007.011' href='#vai007.011'>Vai 007.011</a> sa kathayati—ahaṁ pratyakṣadarśī, kasmānnābhiśraddadhāsye? sa kathayati—yadi evam, ahaṁ vāsavagrāmake brāhmaṇa āsīt pāradārikaḥ |<br>
<a class='ref vai' id='vai007.013' href='#vai007.013'>Vai 007.013</a> āryaśca mahākātyāyano mamānukampayā āgatya kathayati—bhadramukha, aniṣṭo ’sya karmaṇaḥ phalavipākaḥ |<br>
<a class='ref vai' id='vai007.014' href='#vai007.014'>Vai 007.014</a> virama tvamasmāt pāpakādasaddharmāt |<br>
tasya vacanādahaṁ na prativiramāmi |<br>
<a class='ref vai' id='vai007.015' href='#vai007.015'>Vai 007.015</a> bhūyo bhūyaḥ sa māma vicchandayati |<br>
tathaivāhaṁ tasmāt pāpakādasaddharmānna prativiramāmi |<br>
<a class='ref vai' id='vai007.016' href='#vai007.016'>Vai 007.016</a> sa māṁ pṛcchati—bhadramukha, paradārān kiṁ tvaṁ divā gacchasi, āhosvid rātrau? sa mayābhihitah—ārya rātrau |<br>
<a class='ref vai' id='vai007.017' href='#vai007.017'>Vai 007.017</a> sa kathayati—bhadramukha, divā kiṁ na śīlasamādānaṁ gṛhṇāsi? mayā tasyāntike divā śīlasamādānaṁ gṛhītam |<br>
<a class='ref vai' id='vai007.018' href='#vai007.018'>Vai 007.018</a> yattanmayā āryasya kātyāyanasyāntikād divā śīlasamādānaṁ gṛhītam, tasya karmaṇo vipākena divā evaṁvidhaṁ divyasukhaṁ pratyanubhavāmi |<br>
<a class='ref vai' id='vai007.020' href='#vai007.020'>Vai 007.020</a> yattadrātrau paradārābhigamanaṁ kṛtam, tasya karmaṇo vipākena rātrāvevaṁvidhaṁ duḥkhaṁ pratyanubhavāmi |<br>
<a class='ref vai' id='vai007.021' href='#vai007.021'>Vai 007.021</a> gāthāṁ ca bhāṣate—<a class='ref vai' id='vai007.022' href='#vai007.022'>Vai 007.022</a> rātrau paradāramūrcchito, divasaṁ śīlaguṇaiḥ samanvitaḥ |<br>
<a class='ref vai' id='vai007.023' href='#vai007.023'>Vai 007.023</a> tasyaitat karmaṇaḥ phalaṁ hyanubhavāmi kalyāṇapāpakam (4)|<br>
<a class='ref vai' id='vai007.024' href='#vai007.024'>Vai 007.024</a> śroṇa, gamiṣyasi tvaṁ vāsavagrāmakam |<br>
tatra mama putro brāhmaṇaḥ pāradārikaḥ |<br>
sa vaktavyah—dṛṣṭaste mayā pitā |<br>
<a class='ref vai' id='vai007.025' href='#vai007.025'>Vai 007.025</a> sa kathayati—aniṣṭo ’sya karmaṇaḥ phalavipākaḥ |<br>
viramāsmāt pāpakādasaddharmāt |<br>
<a class='ref vai' id='vai007.026' href='#vai007.026'>Vai 007.026</a> bhoḥ puruṣa, tvamevaṁ kathayasi—duṣkuhakā jāmbudvīpakā manuṣyā iti |<br>
etanme kaḥ śraddadhāsyati? śroṇa yanna śraddadhāsyati, vaktavyah—tava pitrā agniṣṭomasyādhastāt suvarṇakalaśaḥ pūrayitvā sthāpitaḥ |<br>
<a class='ref vai' id='vai007.028' href='#vai007.028'>Vai 007.028</a> tamuddhṛtyātmānaṁ samyaksukhena prīṇaya |<br>
āryaṁ ca mahākātyāyanaṁ kālena kālaṁ piṇḍakena pratipādaya |<br>
<a class='ref vai' id='vai007.029' href='#vai007.029'>Vai 007.029</a> asmākaṁ ca nāṁnā dakṣiṇāṁ deśaya |<br>
apyevaitat karma tanutvaṁ parikṣayaṁ paryādānaṁ gacchet |<br>
<a class='ref vai' id='vai007.030' href='#vai007.030'>Vai 007.030</a> sa saṁprasthitaḥ |<br>
yāvat paśyati vimānam |<br>
tatraikā strī abhirūpā darśanīyā prāsādikā aṅgadakuṇḍalavicitramālyābharaṇānulepanā |<br>
<a class='ref vai' id='vai007.031' href='#vai007.031'>Vai 007.031</a> tasyāścaturṣu paryaṅkapādakeṣu catvāraḥ pretā baddhāstiṣṭhanti |<br>
<a class='ref vai' id='vai007.032' href='#vai007.032'>Vai 007.032</a> sā taṁ dūrata eva dṛṣṭvā pratyavabhāṣitumārabdhā—<a class='ref vai' id='vai8.000' href='#vai8.000'>Vai 8.000</a>śroṇa, svāgatam |<br>
<a class='ref vai' id='vai008.001' href='#vai008.001'>Vai 008.001</a> mā tṛṣito ’si mā bubhukṣito ’si vā? sa saṁlakṣayati—nūnaṁ devīyaṁ vā nāgī vā yakṣī vā bhaviṣyati |<br>
<a class='ref vai' id='vai008.002' href='#vai008.002'>Vai 008.002</a> sa kathayati—ārye, tṛṣito ’smi bubhukṣito ’smi |<br>
tayāsāvudvartitaḥ snāpita āhāro dattaḥ |<br>
<a class='ref vai' id='vai008.003' href='#vai008.003'>Vai 008.003</a> uktaṁ ca—śroṇa, yadi ete kiṁcinmṛgayanti, mā dāsyasīti uktvā teṣāṁ sattvānāṁ karmasvakaṭāṁ pratyakṣīkartukāmā vimānaṁ praviśyāvasthitā |<br>
<a class='ref vai' id='vai008.004' href='#vai008.004'>Vai 008.004</a> te mṛgayitumārabdhāh—śroṇa kāruṇikastvam |<br>
<a class='ref vai' id='vai008.005' href='#vai008.005'>Vai 008.005</a> bubhukṣitā vayam |<br>
asmākamanuprayaccha |<br>
tenaikasya kṣiptam—busaplāvī prādurbhūtā |<br>
<a class='ref vai' id='vai008.006' href='#vai008.006'>Vai 008.006</a> aparasya kṣiptam—ayoguḍaṁ bhakṣayitumārabdhaḥ |<br>
aparasya kṣiptam—svamāṁsaṁ bhakṣayitumārabdhah—aparasya kṣiptam—pūyaśoṇitaṁ prādurbhūtam |<br>
<a class='ref vai' id='vai008.007' href='#vai008.007'>Vai 008.007</a> sā visragandhena nirgatā |<br>
<a class='ref vai' id='vai008.008' href='#vai008.008'>Vai 008.008</a> śroṇa nivāritastvaṁ mayā |<br>
kasmāt tvayaiṣāṁ dattam? kiṁ kathayati—ayaṁ me svāmī, ayaṁ me putraḥ, iyaṁ me snuṣā, iyaṁ me dāsī |<br>
<a class='ref vai' id='vai008.010' href='#vai008.010'>Vai 008.010</a> sa āha—ke yūyam, kena vā karmaṇā ihopapannāh? tayoktam—śroṇa, duṣkuhakā jāmbudvīpakā manuṣyā iti nābhiśraddadhāsyasi |<br>
<a class='ref vai' id='vai008.011' href='#vai008.011'>Vai 008.011</a> ahaṁ pratyakṣadarśī kasmānnābhiśraddadhāsye? sā kathayati—ahaṁ vāsavagrāmake brāhmaṇī āsīt |<br>
<a class='ref vai' id='vai008.012' href='#vai008.012'>Vai 008.012</a> mayā nakṣatrarātryāṁ pratyupasthitāyāṁ praṇītamāhāraṁ sajjīkṛtam |<br>
<a class='ref vai' id='vai008.013' href='#vai008.013'>Vai 008.013</a> āryamahākātyāyano mamānukampayā vāsavagrāmake piṇḍāya prāvikṣat |<br>
<a class='ref vai' id='vai008.014' href='#vai008.014'>Vai 008.014</a> sa mayā dṛṣṭaḥ kāyaprāsādikaścittaprāsādikaḥ |<br>
cittamabhiprasannaṁ dṛṣṭvā sa mayā prasādajātayā piṇḍakena pratipāditaḥ |<br>
<a class='ref vai' id='vai008.015' href='#vai008.015'>Vai 008.015</a> tasyā mama buddhirutpannā—svāminamanumodayāmi, prāmodyamutpādayiṣyatīti |<br>
<a class='ref vai' id='vai008.016' href='#vai008.016'>Vai 008.016</a> sa snātvā āgataḥ |<br>
mayoktam—āryaputra, anumodasva, mayāryo mahākātyāyanaḥ piṇḍakena pratipāditaḥ |<br>
<a class='ref vai' id='vai008.017' href='#vai008.017'>Vai 008.017</a> sa ruṣito yāvad brāhmaṇānāṁ na dīyate, jñātīnāṁ vā jñātipūjā na kriyate, tāvattvayā tasmai muṇḍakāya śramaṇakāyāgrapiṇḍakaṁ dattam? so ’marṣajātaḥ kathayati—kasmāt sa muṇḍakaḥ śramaṇako busaplāvīṁ na bhakṣayatīti? tasya karmaṇo vipākenāyaṁ busaplāvīṁ bhakṣayati |<br>
<a class='ref vai' id='vai008.020' href='#vai008.020'>Vai 008.020</a> mama buddhirutpannā—putramapi anumodayāmi, prāmodyamutpādayiṣyatīti |<br>
<a class='ref vai' id='vai008.021' href='#vai008.021'>Vai 008.021</a> so ’pi mayoktah—putra, anumodasva, mayāryo mahākātyāyanaḥ piṇḍakena pratipāditaḥ |<br>
so ’pi ruṣito yāvad brāhmaṇānāṁ na dīyate, jñātīnāṁ vā jñātipūjā na kriyate, tāvattvayā tasmai muṇḍakāya śramaṇakāyāgrapiṇḍaṁ dattam? so ’pi amarṣajātaḥ kathayati—kasmāt sa muṇḍakaḥ śramaṇako ’yoguḍaṁ na bhakṣayatīti? tasya karmaṇo vipākenāyamayoguḍaṁ bhakṣayati |<br>
<a class='ref vai' id='vai008.024' href='#vai008.024'>Vai 008.024</a> nakṣatrarātryāṁ pratyupasthitāyāṁ mama jñātayaḥ praheṇakāni preṣayanti |<br>
<a class='ref vai' id='vai008.025' href='#vai008.025'>Vai 008.025</a> tāni ahaṁ snuṣāyāḥ samarpayāmi |<br>
sā praṇītāni praheṇakāni bhakṣayitvā mama lūhāni upanāmayati |<br>
<a class='ref vai' id='vai008.026' href='#vai008.026'>Vai 008.026</a> ahaṁ teṣāṁ jñātīnāṁ saṁdiśāmi—kiṁ nu yūyaṁ durbhikṣe yathā lūhāni praheṇakāni preṣayata? te mama saṁdiśanti—na vayaṁ lūhāni preṣayāmaḥ, api tu praṇītānyeva praheṇakāni preṣayāmaḥ |<br>
<a class='ref vai' id='vai008.029' href='#vai008.029'>Vai 008.029</a> mayā snuṣābhihitā—vadhūke, mā tvaṁ praṇītāni praheṇakāni bhakṣayitvāsmakaṁ lūhāni upanāmayasi? sā kathayati—kiṁ svamāṁsaṁ na bhakṣayati yā tvadīyāni praheṇakāni bhakṣayatīti? iyaṁ tasya karmaṇo vipākena svamāṁsāni bhakṣayati |<br>
<a class='ref vai' id='vai008.032' href='#vai008.032'>Vai 008.032</a> nakṣatrarātryāṁ pratupasthitāyāṁ praṇītāni praheṇakāni dattvā jñātīnāṁ preṣayāmi |<br>
<a class='ref vai' id='vai008.033' href='#vai008.033'>Vai 008.033</a> sā dārikā tāni praṇītāni praheṇakāni mārge ’ntarbhakṣayitvā teṣāṁ lūhāni upanāmayati |<br>
<a class='ref vai' id='vai009.001' href='#vai009.001'>Vai 009.001</a> <a class='ref vai' id='vai9.000' href='#vai9.000'>Vai 9.000</a>te mama saṁdiśanti—kiṁ nu tvaṁ durbhikṣe yathā lūhāni asmākaṁ praheṇakāni preṣayasi? ahaṁ teṣāṁ saṁdiśāmi—nāhaṁ lūhāni perṣayāmi, api tu praṇītānyevāhaṁ preṣayāmīti |<br>
<a class='ref vai' id='vai009.002' href='#vai009.002'>Vai 009.002</a> mayā dārikābhihitā—dārike, mā tvaṁ praṇītāni praheṇakāni bhakṣayitvā teṣāṁ lūhāni upanāmayasi |<br>
<a class='ref vai' id='vai009.004' href='#vai009.004'>Vai 009.004</a> sā kathayati—kiṁ nu pūyaśoṇitaṁ na bhakṣayati, yā tvadīyāni praheṇakāni bhakṣayatīti? tasya karmaṇo vipākeneyaṁ pūyaśoṇitaṁ bhakṣayati |<br>
<a class='ref vai' id='vai009.005' href='#vai009.005'>Vai 009.005</a> mama buddhirutpannā—tatra pratisaṁdhiṁ gṛhṇīyām yatraitān sarvān svakaṁ svakaṁ karmaphalaṁ paribhuñjānān paśyeyamiti |<br>
<a class='ref vai' id='vai009.006' href='#vai009.006'>Vai 009.006</a> yayā mayāryamahākātyāyanaṁ piṇḍakena pratipādya praṇīte trāyastriṁśe devanikāye upapattavyam, sāhaṁ mithyāpraṇidhānavaśāt pretamaharddhikā saṁvṛttā |<br>
<a class='ref vai' id='vai009.008' href='#vai009.008'>Vai 009.008</a> śroṇa, gamiṣyasi tvaṁ vāsavagrāmakam? tatra mama duhitā veśyaṁ vāhayati |<br>
<a class='ref vai' id='vai009.009' href='#vai009.009'>Vai 009.009</a> sā tvayā vaktavyā—dṛṣṭāste mayā pitā mātā bhrātā bhrāturjāyā dāsī |<br>
<a class='ref vai' id='vai009.010' href='#vai009.010'>Vai 009.010</a> te kathayanti—aniṣṭo ’sya karmaṇaḥ phalavipākaḥ |<br>
viramāsmādasaddharmāt |<br>
bhagini, tvameva kathayasi—duṣkuhakā jāmbudvīpakā manuṣyāḥ, nābhiśraddadhāsyanti |<br>
<a class='ref vai' id='vai009.011' href='#vai009.011'>Vai 009.011</a> śroṇa, yadi na śraddadhāsyati, vaktavyā—tava paurāṇe paitṛke vāsagṛhe catvāro lohasaṁghāṭāḥ suvarṇasya pūrṇāstiṣṭhanti, madhye ca sauvarṇadaṇḍakamaṇḍaluḥ |<br>
<a class='ref vai' id='vai009.013' href='#vai009.013'>Vai 009.013</a> te kathayanti—tamuddhṛtyātmānaṁ samyaksukhena prīṇaya, āryaṁ ca mahākātyāyanaṁ kālena kālaṁ piṇḍakena pratipādaya, asmākaṁ ca nāṁnā dakṣiṇāmādeśaya |<br>
<a class='ref vai' id='vai009.015' href='#vai009.015'>Vai 009.015</a> apyevaitat karma tanutvaṁ parikṣayaṁ paryādānaṁ gacchet |<br>
tena tasyāḥ pratijñātam |<br>
<a class='ref vai' id='vai009.016' href='#vai009.016'>Vai 009.016</a> evaṁ tasya paribhramato dvādaśa varṣā atikrāntāḥ |<br>
|<br>
<a class='ref vai' id='vai009.017' href='#vai009.017'>Vai 009.017</a> tayoktah—śroṇa, gamiṣyasi tvaṁ vāsavagrāmakam? bhagini, gamiṣyāmi |<br>
sa tasminneva vimāne uṣitaḥ |<br>
<a class='ref vai' id='vai009.018' href='#vai009.018'>Vai 009.018</a> tayā teṣāmeva pretānāmājñā dattā—bhavanto gacchata, śroṇaṁ koṭikarṇaṁ suptameva vāsavagrāmake paitṛke udyāne sthāpayitvā āgacchata |<br>
<a class='ref vai' id='vai009.019' href='#vai009.019'>Vai 009.019</a> sa tairvāsavagrāmake paitṛke udyāne sthāpitaḥ |<br>
<a class='ref vai' id='vai009.020' href='#vai009.020'>Vai 009.020</a> sa prativibuddho yāvat paśyati ghaṇṭāchatrāṇi vyajanāni, akṣarāṇi likhitāni—yadi tāvacchroṇaḥ koṭikarṇo jīvati, laghvāgamanāya, kṣipramāgamanāya, cyutaḥ kālagato gatyupapattisthānāt sthānāntaraviśeṣatāyai |<br>
<a class='ref vai' id='vai009.022' href='#vai009.022'>Vai 009.022</a> sa saṁlakṣayati—yadi ahaṁ mātāpitṛbhyāṁ mṛta eva gṛhītaḥ, kasmādbhūyo ’haṁ gṛhaṁ praviśāmi? gacchāmi, ārya mahākātyāyanasyāntikāt pravrajāmīti |<br>
<a class='ref vai' id='vai009.024' href='#vai009.024'>Vai 009.024</a> atha śroṇaḥ koṭikarṇo yenāyuṣmān mahākātyāyanastenopasaṁkrāntaḥ |<br>
<a class='ref vai' id='vai009.025' href='#vai009.025'>Vai 009.025</a> adrākṣīdāyuṣmān mahākatyāyanaḥ śroṇaṁ koṭikarṇaṁ dūrādeva |<br>
dṛṣṭvā ca punaḥ śroṇaṁ koṭikarṇamidamavocat—ehi śroṇa, śvāgataṁ te |<br>
<a class='ref vai' id='vai009.026' href='#vai009.026'>Vai 009.026</a> dṛṣṭaste śroṇa ayaṁ lokaḥ paraśca lokah? sa kathayati—dṛṣṭo bhadanta mahakātyāyana |<br>
<a class='ref vai' id='vai009.027' href='#vai009.027'>Vai 009.027</a> labheyāhaṁ bhadanta mahākātyāyana svākhyāte dharmavinaye pravrajyāmupasampadaṁ bhikṣubhāvam |<br>
<a class='ref vai' id='vai009.028' href='#vai009.028'>Vai 009.028</a> careyamahaṁ bhavato ’ntike brahmacaryam |<br>
sa āryeṇoktah—śroṇa, tāṁ tāvat pūrvikāṁ pratijñāṁ paripūraya |<br>
<a class='ref vai' id='vai009.029' href='#vai009.029'>Vai 009.029</a> yathāgṛhītān saṁdeśān samarpayeti |<br>
sa tasyairabhrikasya sakāśamupasaṁkrāntaḥ |<br>
<a class='ref vai' id='vai009.030' href='#vai009.030'>Vai 009.030</a> viramāsmādasaddharmāt |<br>
<a class='ref vai' id='vai009.031' href='#vai009.031'>Vai 009.031</a> bhoḥ puruṣa, adya mama piturdvādaśavarṣāṇi kālagatasya |<br>
<a class='ref vai' id='vai009.032' href='#vai009.032'>Vai 009.032</a> asti kaścid dṛṣṭaḥ paralokāt punarāgacchan? bhadramukha, eṣo ’hamāgataḥ |<br>
nāsau śraddadhāti |<br>
<a class='ref vai' id='vai009.033' href='#vai009.033'>Vai 009.033</a> bhadramukha, yadi na śraddadhāsi, sa tava pitā kathayati—asti sūnādhastāt suvarṇasya kalaśaḥ |<br>
<a class='ref vai' id='vai010.001' href='#vai010.001'>Vai 010.001</a> <a class='ref vai' id='vai10.000' href='#vai10.000'>Vai 10.000</a>pūrṇastiṣṭhati |<br>
tamuddhṛtyātmānaṁ samyaksukhena prīṇaya |<br>
āryaṁ ca mahākātyāyanaṁ kālena kālaṁ piṇḍakena pratipādaya, asmākaṁ ca nāṁnā dakṣiṇāmādeśaya |<br>
<a class='ref vai' id='vai010.002' href='#vai010.002'>Vai 010.002</a> apyevaitat karma tanutvaṁ parikṣayaṁ paryādāya gacchet |<br>
<a class='ref vai' id='vai010.003' href='#vai010.003'>Vai 010.003</a> sa saṁlakṣayati—na kadācidevaṁ mayā śrutapūrvam |<br>
paśyāmi, saced bhūtaṁ bhaviṣyati, sarvametat satyam |<br>
<a class='ref vai' id='vai010.004' href='#vai010.004'>Vai 010.004</a> tena gatvā khanitam |<br>
yāvat tat sarvaṁ tat tathaiva |<br>
tenābhiśraddadhātam |<br>
<a class='ref vai' id='vai010.005' href='#vai010.005'>Vai 010.005</a> tataḥ paścāt sa pāradārikāsya sakāśamupasaṁkrāntaḥ |<br>
upasaṁkramya kathayati—bhadramukha, dṛṣṭaste mayā pitā |<br>
<a class='ref vai' id='vai010.006' href='#vai010.006'>Vai 010.006</a> sa kathayati—aniṣṭo ’sya karmaṇaḥ phalavipākaḥ |<br>
viramāsmāt pāpakādasaddharmāt |<br>
<a class='ref vai' id='vai010.007' href='#vai010.007'>Vai 010.007</a> sa kathayati—bhoḥ puruṣa, adya mama piturdvādaśa varṣāṇi kālaṁ gatasya |<br>
asti kaścit tvayā dṛṣṭaḥ paralokaṁ gatvā punarāgacchan? bhadramukha, eṣo ’hamāgataḥ |<br>
<a class='ref vai' id='vai010.008' href='#vai010.008'>Vai 010.008</a> nāsau śraddadhāti |<br>
<a class='ref vai' id='vai010.009' href='#vai010.009'>Vai 010.009</a> sa cāaha—bhadramukha, sacennābhiśraddadhāsi, tava pitrā agniṣṭomasyādhastāt suvarṇasya kalaśaḥ pūrayitvā sthāpitaḥ |<br>
<a class='ref vai' id='vai010.010' href='#vai010.010'>Vai 010.010</a> sa kathayati—tamuddhṛtyātmānaṁ samyaksukhena prīṇaya, āryaṁ ca mahākātyāyanaṁ kālena kālaṁ piṇḍakena pratipādaya, asmākaṁ ca nāṁnā dakṣiṇāmādeśaya |<br>
<a class='ref vai' id='vai010.011' href='#vai010.011'>Vai 010.011</a> apyevaitat karma tanutvaṁ parikṣayaṁ paryādānaṁ gacchet |<br>
<a class='ref vai' id='vai010.012' href='#vai010.012'>Vai 010.012</a> sa saṁlakṣayati—na kadācidetanmayā śrutapūrvam |<br>
<a class='ref vai' id='vai010.013' href='#vai010.013'>Vai 010.013</a> paśyāmi, saced bhūtaṁ bhaviṣyati, sarvametat satyam |<br>
tena gatvā khanitam |<br>
yāvat tatsarvaṁ tattathaiva |<br>
<a class='ref vai' id='vai010.014' href='#vai010.014'>Vai 010.014</a> tenābhiśraddadhātam |<br>
sa tasyā veśyāyāḥ sakāśamupasaṁkrāntaḥ |<br>
upasaṁkramya kathayati—bhagini, dṛṣṭāste mayā mātā pitā bhrātā bhrāturjāyā dāsī |<br>
<a class='ref vai' id='vai010.015' href='#vai010.015'>Vai 010.015</a> te kathayanti—aniṣṭo ’sya karmaṇaḥ phalavipākaḥ |<br>
<a class='ref vai' id='vai010.016' href='#vai010.016'>Vai 010.016</a> viramāsmāt pāpakādasaddharmāt |<br>
sā kathayati—bhoḥ puruṣa, mama mātāpitrordvādaśa varṣāṇi kālagatayoḥ |<br>
<a class='ref vai' id='vai010.017' href='#vai010.017'>Vai 010.017</a> asti kaścit tvayā dṛṣṭaḥ paralokaṁ gatvā punarāgacchan? sa kathayati—eṣo ’hamāgataḥ |<br>
<a class='ref vai' id='vai010.018' href='#vai010.018'>Vai 010.018</a> sā na śraddadhāti |<br>
sa kathayati—bhagini, sacennābhiśraddadhāsi, tava paurāṇe paitṛke vāsagṛhe catasro lohasaṁghāṭāḥ suvarṇapūrṇāstiṣṭhanti, madhye ca sauvarṇadaṇḍakamaṇḍaluḥ |<br>
<a class='ref vai' id='vai010.020' href='#vai010.020'>Vai 010.020</a> te kathayanti—tamuddhṛtyātmānaṁ samyaksukhena prīṇaya, āryaṁ ca mahākātyāyanaṁ kālena kālaṁ piṇḍakena pratipādaya, asmākaṁ ca nāṁnā dakṣiṇāmādeśaya |<br>
<a class='ref vai' id='vai010.022' href='#vai010.022'>Vai 010.022</a> apyevaitat karma tanutvaṁ parikṣayaṁ paryādānaṁ gacchet |<br>
sā saṁlakṣayati—na kadācinmayā śrutapūrvam |<br>
<a class='ref vai' id='vai010.023' href='#vai010.023'>Vai 010.023</a> paśyāmi, saced bhūtaṁ bhaviṣyati, sarvametat satyam |<br>
tayā gatvā khanitam |<br>
yāvat tat sarvaṁ tattathaiva |<br>
<a class='ref vai' id='vai010.024' href='#vai010.024'>Vai 010.024</a> tayābhiśraddadhātam |<br>
śroṇaḥ koṭikarṇaḥ saṁlakṣayati—sarvo ’yaṁ lokaḥ suvarṇasya śraddadhāti, na tu kaścinmama śraddhayā gacchatīti |<br>
<a class='ref vai' id='vai010.025' href='#vai010.025'>Vai 010.025</a> tena vaipuṣpitam |<br>
śiśutve suvarṇena daśanā baddhāḥ |<br>
<a class='ref vai' id='vai010.026' href='#vai010.026'>Vai 010.026</a> tayāsau pratyabhijñātaḥ |<br>
syādāryaḥ śroṇaḥ koṭikarṇa eva te bhaginījanaḥ saṁjānate(?) |<br>
<a class='ref vai' id='vai010.027' href='#vai010.027'>Vai 010.027</a> tayā gatvā tasya mātāpitṛbhyāmārocitam |<br>
amba tāta koṭikarṇo ’bhyāgata iti |<br>
<a class='ref vai' id='vai010.028' href='#vai010.028'>Vai 010.028</a> anekaisteṣāmārocitam |<br>
te na kasyacit śraddhayā gacchanti |<br>
te kathayanti—putri tvamapyasmākamutprāsayasi |<br>
<a class='ref vai' id='vai010.029' href='#vai010.029'>Vai 010.029</a> yāvadasau svayameva gataḥ |<br>
tena dvārakoṣṭhake sthitvotkāśanaśabdaḥ kṛtaḥ |<br>
<a class='ref vai' id='vai010.030' href='#vai010.030'>Vai 010.030</a> hiraṇyasvaro ’sau mahātmā |<br>
tasya śabdena sarvaṁ gṛhamāpūritam |<br>
sa taiḥ svareṇa pratyabhijñātaḥ |<br>
<a class='ref vai' id='vai010.031' href='#vai010.031'>Vai 010.031</a> te kaṇṭhe pariṣvajya ruditumārabdhau |<br>
teṣāṁ bāṣpeṇa paṭalāni sphuṭitāni |<br>
<a class='ref vai' id='vai010.032' href='#vai010.032'>Vai 010.032</a> draṣṭumārabdhau |<br>
sa kathayati—amba tāta anujānīdhvam |<br>
pravrajiṣyāmi samyageva śraddhayā <a class='ref vai' id='vai11.000' href='#vai11.000'>Vai 11.000</a>agārādanagārikām |<br>
<a class='ref vai' id='vai011.001' href='#vai011.001'>Vai 011.001</a> tau kathayatah—putra āvāṁ tvadīyena śokena rudantāvandhībhūtau |<br>
idānīṁ tvāmevāgamya cakṣuḥ pratilabdham |<br>
<a class='ref vai' id='vai011.002' href='#vai011.002'>Vai 011.002</a> yāvadāvāṁ jīvāmaḥ, tāvanna pravrajitavyam |<br>
yadā kālaṁ kariṣyāmaḥ, tadā pravrajiṣyasi |<br>
<a class='ref vai' id='vai011.003' href='#vai011.003'>Vai 011.003</a> tenāyuṣmato mahākātyāyanasyāntikāddharmaṁ śrutvā srotāpattiphalaṁ sākṣātkṛtam, mātāpitarau ca śaraṇagamanaśikṣāpadeṣu pratiṣṭhāpitau |<br>
<a class='ref vai' id='vai011.004' href='#vai011.004'>Vai 011.004</a> āgamacatuṣṭayamadhītam, sakṛdāgāmiphalaṁ sākṣātkṛtam |<br>
<a class='ref vai' id='vai011.005' href='#vai011.005'>Vai 011.005</a> mātāpitarau satyeṣu pratiṣṭhāpitau |<br>
|<br>
<a class='ref vai' id='vai011.006' href='#vai011.006'>Vai 011.006</a> apareṇa samayena tasya mātāpitarau kālagatau |<br>
sa taṁ dhanajātaṁ dīnānāthakṛpaṇebhyo dattvā daridrānadaridrān kṛtvā yenāyuṣmān mahākātyāyanastenopasaṁkrāntaḥ |<br>
<a class='ref vai' id='vai011.007' href='#vai011.007'>Vai 011.007</a> upasaṁkramyāyuṣmato mahākātyāyanasya pādau śirasā vanditvā ekānte ’sthāt |<br>
<a class='ref vai' id='vai011.008' href='#vai011.008'>Vai 011.008</a> ekānte sthitaḥ śroṇaḥ koṭikarṇa āyuṣmantaṁ mahākātyāyanamidamavocat—labheyāhamāryamahākātyāyana svākhyāte dharmavinaye pravrajyām, yāvaccareyāhaṁ bhagavato ’ntike brahmacaryam |<br>
<a class='ref vai' id='vai011.010' href='#vai011.010'>Vai 011.010</a> sa āyuṣmatā mahākātyāyanena pravrajitaḥ |<br>
<a class='ref vai' id='vai011.011' href='#vai011.011'>Vai 011.011</a> tena pravrajya mātṛkādhītā, anāgāmiphalaṁ sākṣātkṛtam |<br>
asmāt parāntakeṣu janapadeṣvalpabhikṣukam |<br>
<a class='ref vai' id='vai011.012' href='#vai011.012'>Vai 011.012</a> kṛcchreṇa deśavargo gaṇaḥ paripūryate |<br>
sa traimāsīṁ śrāmaṇero dhāritaḥ |<br>
dharmatā khalu yathā buddhānāṁ bhagavatāṁ śrāvakāṇāṁ dvau saṁnipātau bhavataḥ |<br>
<a class='ref vai' id='vai011.013' href='#vai011.013'>Vai 011.013</a> yaccāṣāḍhyāṁ varṣopanāyikāyām yacca kārtikyāṁ pūrṇamāsyām |<br>
<a class='ref vai' id='vai011.014' href='#vai011.014'>Vai 011.014</a> tatra ye āṣāḍhyāṁ varṣopanāyikāyāṁ saṁnipatanti, te tāṁstānuddeśayogamanasikārānudgṛhya paryavāpya tāsu grāmanagaranigamarāṣṭrarājadhānīṣu varṣāmupagacchanti |<br>
<a class='ref vai' id='vai011.015' href='#vai011.015'>Vai 011.015</a> ye kārtikyāṁ paurṇamāsyāṁ saṁnipatanti, te yathādhigatamārocayanti, uttare ca paripṛcchanti sūtrasya vinayasya mātṛkāyāḥ |<br>
<a class='ref vai' id='vai011.017' href='#vai011.017'>Vai 011.017</a> evameva mahāśrāvakāṇāmapi |<br>
atha ye āyuṣmato mahākātyāyanasya sārdhaṁvihāryantevāsikā bhikṣavas tāṁstānuddeśayogamanasikāraviśeṣān gṛhya paryavāpya tāsu tāsu grāmanagaranigamarāṣṭrarājadhānīṣu varṣāmupagatāḥ, te trayāṇāṁ vārṣikāṇāṁ māsānāmatyayāt kṛtacīvarā niṣṭhitacīvarāḥ samādāya pātracīvaram yenāyuṣmān mahākātyāyanastenopasaṁkrāntāḥ |<br>
<a class='ref vai' id='vai011.021' href='#vai011.021'>Vai 011.021</a> upasaṁkramyāyuṣmato mahākātyāyanasya pādau śirasā vanditvaikānte niṣaṇṇāḥ |<br>
ekānte niṣadya yathādhigatamārocayanti, uttare ca paripṛcchanti |<br>
<a class='ref vai' id='vai011.022' href='#vai011.022'>Vai 011.022</a> deśavargo gaṇaḥ paripūrṇaḥ |<br>
sa tenopasampāditaḥ |<br>
<a class='ref vai' id='vai011.023' href='#vai011.023'>Vai 011.023</a> tena tṛtīyapiṭakamadhītam |<br>
sarvakleśaprahāṇādarhattvaṁ sākṣātkṛtam |<br>
arhan saṁvṛttas traidhātukavītarāgo yāvad abhivādyaśca saṁvṛttaḥ |<br>
|<br>
<a class='ref vai' id='vai011.025' href='#vai011.025'>Vai 011.025</a> athāyuṣmato mahākātyāyanasya sārdhaṁvihāryantevāsikā āyuṣmantaṁ mahākātyāyanam yāvattāvat paryupāsyāyuṣmantaṁ mahākātyāyanamidamavocan—dṛṣṭo ’smābhirupādhyāyaḥ paryupāsitaśca |<br>
<a class='ref vai' id='vai011.027' href='#vai011.027'>Vai 011.027</a> gacchāmo vayam, bhagavantaṁ paryupāsiṣyāmahe |<br>
sa cāha—vatsā evaṁ kurudhvam |<br>
draṣṭavyā eva paryupāsitavyā eva hi tathāgatā arhantaḥ samyaksambuddhāḥ |<br>
tena khalu punaḥ samayena śroṇaḥ koṭikarṇastasyāmeva parṣadi saṁniṣaṇṇo ’bhūt saṁnipatitaḥ |<br>
<a class='ref vai' id='vai011.029' href='#vai011.029'>Vai 011.029</a> athāyuṣmāñ śroṇaḥ koṭikarṇa utthāyāsanād ekāṁsamuttarāsaṅgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya yenāyuṣmān mahākātyāyanastenāñjaliṁ kṛtvā praṇamyāyuṣmantaṁ mahākātyāyanamidamavocat—dṛṣṭo mayopādhyāyānubhāvena sa bhagavān dharmakāyena, no tu rūpakāyena |<br>
<a class='ref vai' id='vai011.032' href='#vai011.032'>Vai 011.032</a> gacchāmi upādhyāya, rūpakāyenāpi taṁ bhagavantaṁ drakṣyāmi |<br>
sa <a class='ref vai' id='vai12.000' href='#vai12.000'>Vai 12.000</a>āha—evaṁ vatsa kuruṣva |<br>
<a class='ref vai' id='vai012.001' href='#vai012.001'>Vai 012.001</a> durlabhadarśanā hi vatsa tathāgatā arhantaḥ samyaksambuddhās tadyathā audumbarapuṣpam |<br>
<a class='ref vai' id='vai012.002' href='#vai012.002'>Vai 012.002</a> asmākaṁ ca vacanena bhagavataḥ pādau śirasā vandasva, alpābādhatāṁ ca yāvat sukhasparśavihāratāṁ ca |<br>
<a class='ref vai' id='vai012.003' href='#vai012.003'>Vai 012.003</a> pañca praśnāṁśca pṛccha—asmāt parāntakeṣu bhadanta janapadeṣu alpabhikṣukam |<br>
<a class='ref vai' id='vai012.004' href='#vai012.004'>Vai 012.004</a> kṛcchreṇa daśavargagaṇaḥ paripūryate |<br>
tatrāsmābhiḥ kathaṁ pratipattavyam? kharā bhūmī gokaṇṭakā dhānāḥ |<br>
<a class='ref vai' id='vai012.005' href='#vai012.005'>Vai 012.005</a> asmākamaparāntakeṣu janapadeṣu idamevamrūpamāstaraṇaṁ pratyāstaraṇaṁ tadyathā avicarma gocarma cchāgacarma |<br>
<a class='ref vai' id='vai012.006' href='#vai012.006'>Vai 012.006</a> tadanyeṣu janapadeṣu idamevamrūpamāstaraṇaṁ pratyāstaraṇaṁ tadyathā erako merako jandurako mandurakaḥ |<br>
<a class='ref vai' id='vai012.007' href='#vai012.007'>Vai 012.007</a> evamevāsmāt parāntakeṣu janapadeṣvidamevamrūpamāstaraṇaṁ pratyāstaraṇaṁ tadyathā avicarma pūrvavat |<br>
<a class='ref vai' id='vai012.008' href='#vai012.008'>Vai 012.008</a> udakastabdhikā manuṣyāḥ snātopavicārāḥ |<br>
bhikṣurbhikṣoścīvarakāni preṣayati itaścyutāni tatrāsamprāptāni kasyaitāni naiḥsargikāni |<br>
<a class='ref vai' id='vai012.009' href='#vai012.009'>Vai 012.009</a> adhivāsayati āyuṣmāñchroṇaḥ koṭikarṇa āyuṣmato mahākātyāyanasya tūṣṇībhāvena |<br>
<a class='ref vai' id='vai012.010' href='#vai012.010'>Vai 012.010</a> athāyuṣmāñchroṇaḥ koṭikarṇas tasyā eva rātreratyayāt pūrvāhṇe nivāsya pātracīvaramādāya vāsavagrāmakaṁ piṇḍāya prāvikṣat |<br>
<a class='ref vai' id='vai012.012' href='#vai012.012'>Vai 012.012</a> yāvadanupūrveṇa śrāvastīmanuprāptaḥ |<br>
athāyuṣmāñchroṇaḥ koṭikarṇaḥ pātracīvaraṁ pratisāmayya pādau prakṣālya yena bhagavāṁstenopasaṁkrāntaḥ |<br>
<a class='ref vai' id='vai012.013' href='#vai012.013'>Vai 012.013</a> upasaṁkramyaikānte niṣaṇṇaḥ |<br>
<a class='ref vai' id='vai012.014' href='#vai012.014'>Vai 012.014</a> tatra bhagavānāyuṣmantamānandamāmantrayate sma—gaccha ānanda tathāgatasya śroṇasya ca koṭikarṇasyaikavihāre mañcaṁ prajñāpaya |<br>
<a class='ref vai' id='vai012.015' href='#vai012.015'>Vai 012.015</a> evaṁ bhadanteti āyuṣmānānandastathāgatasya śroṇasya ca koṭikarṇasya yāvat prajñāpya yena bhagavāṁstenopasaṁkrāntaḥ |<br>
<a class='ref vai' id='vai012.016' href='#vai012.016'>Vai 012.016</a> upasaṁkramya bhagavantamidamavocat—prajñapto bhadanta tathāgatasya śroṇasya koṭikarṇasya vihārastenopasaṁkrāntaḥ, yāvadvihāraṁ praviśya niṣaṇṇaḥ |<br>
<a class='ref vai' id='vai012.019' href='#vai012.019'>Vai 012.019</a> yāvat paśyati smṛtiṁ pratimukhamupasthāpya |<br>
athāyuṣmānapi śroṇaḥ koṭikarṇo bahirvihārasya pādau prakṣālya vihāraṁ praviśya niṣaṇṇaḥ paryaṅkamābhujya yāvat pratimukhaṁ smṛtimupasthāpya |<br>
<a class='ref vai' id='vai012.021' href='#vai012.021'>Vai 012.021</a> tāṁ khalu rātriṁ bhagavān āyuṣmāṁśca śroṇaḥ koṭikarṇa āryeṇa tūṣṇībhāvenādhivāsitavān |<br>
<a class='ref vai' id='vai012.022' href='#vai012.022'>Vai 012.022</a> atha bhagavān rātryāḥ pratyūṣasamaye āyuṣmantaṁ śroṇaṁ koṭikarṇamāmantrayate sma—pratibhātu te śroṇa dharmo yo mayā svayamabhijñāyābhisambudhyākhyātaḥ |<br>
<a class='ref vai' id='vai012.023' href='#vai012.023'>Vai 012.023</a> athāyuṣmāñ śroṇo bhagavatā kṛtāvakāśah asmāt parāntikayā guptikayā udānāt pārāyaṇāt satyadṛṣṭaḥ śailagāthā munigāthā arthavargīyāṇi ca sūtrāṇi vistareṇa svareṇa svādhyāyaṁ karoti |<br>
<a class='ref vai' id='vai012.025' href='#vai012.025'>Vai 012.025</a> atha bhagavāñchroṇasya koṭikarṇasya kathāparyavasānaṁ viditvā āyuṣmantaṁ śroṇaṁ koṭikarṇamidamavocat—sādhu sādhu śroṇa, madhuraste dharmo bhāṣitaḥ praṇītaśca, yo mayā svayamabhijñāyābhisambudhyākhyātaḥ |<br>
<a class='ref vai' id='vai012.028' href='#vai012.028'>Vai 012.028</a> athāyuṣmataḥ śroṇasya koṭikarṇasyaitadabhavat—ayaṁ me kālo bhagavata upādhyāyasya vacasārocayitumiti viditvotthāyāsanād yāvad bhagavantaṁ praṇamyedamavocat—asmāt parāntakeṣu janapadeṣu vāsavagrāmake bhadantamahākātyāyanaḥ prativasati, yo me upādhyāyaḥ |<br>
<a class='ref vai' id='vai012.031' href='#vai012.031'>Vai 012.031</a> sa bhagavataḥ pādau śirasā vandate alpābādhatāṁ ca pṛcchati yāvat sparśavihāratāṁ ca |<br>
<a class='ref vai' id='vai012.032' href='#vai012.032'>Vai 012.032</a> pañca ca praśnān pṛcchati vistareṇoccārayitavyāni |<br>
atha bhagavāñcchroṇaṁ koṭikarṇamidamavocat<a class='ref vai' id='vai13.000' href='#vai13.000'>Vai 13.000</a>—akālaṁ te śroṇa praśnavyākaraṇāya |<br>
<a class='ref vai' id='vai013.001' href='#vai013.001'>Vai 013.001</a> saṁghamelakas tatra kālo bhaviṣyati praśnasya vyākaraṇāya |<br>
<a class='ref vai' id='vai013.002' href='#vai013.002'>Vai 013.002</a> atha bhagavān kālyamevotthāya purastādbhikṣusaṁghasya prajñapta evāsane niṣaṇṇaḥ |<br>
<a class='ref vai' id='vai013.003' href='#vai013.003'>Vai 013.003</a> athāyuṣmāñcchroṇaḥ koṭikarṇo yena bhagavāṁstenopasaṁkramya bhagavataḥ pādau śirasā vanditvaikānte ’sthāt |<br>
<a class='ref vai' id='vai013.004' href='#vai013.004'>Vai 013.004</a> ekāntasthito bhagavantamidamavocat—asmāt parāntakeṣu janapadeṣu vāsavagrāmake bhadantamahākāyāyanaḥ prativasati, yo me upādhyāyaḥ |<br>
<a class='ref vai' id='vai013.005' href='#vai013.005'>Vai 013.005</a> sa bhagavataḥ pādau śirasā vandate alpābādhatāṁ ca pṛcchati yāvat sparśavihāratāṁ ca |<br>
<a class='ref vai' id='vai013.006' href='#vai013.006'>Vai 013.006</a> pañca ca praśnāti vistareṇoccārayitavyāni yathāpūrvamuktāni yāvat kasya naiḥsargikāni |<br>
<a class='ref vai' id='vai013.007' href='#vai013.007'>Vai 013.007</a> bhagavānāha—tasmādanujānāmi |<br>
<a class='ref vai' id='vai013.008' href='#vai013.008'>Vai 013.008</a> pratyantimeṣu janapadeṣu vinayadharapañcamenopasampadā, sadā snātaḥ, ekapalāśike upānahe dhārayitavye na dvipuṭāṁ na tripuṭām |<br>
<a class='ref vai' id='vai013.009' href='#vai013.009'>Vai 013.009</a> sā cet kṣayadharmiṇī bhavati, tāṁ tyaktvā punar navā grahītavyā |<br>
<a class='ref vai' id='vai013.010' href='#vai013.010'>Vai 013.010</a> bhikṣurbhikṣoścīvarakāni preṣayati itaścyutāni tatrāsamprāptāni na kasyacinnaiḥsargikāṇi |<br>
<a class='ref vai' id='vai013.011' href='#vai013.011'>Vai 013.011</a> āyuṣmān upālī buddhaṁ bhagavantaṁ pṛcchati—yaduktaṁ bhadanta bhagavatā pratyantimeṣu janapadeṣu vinayadharapañcamenopasampadam, tatra katamo ’ntaḥ katamaḥ pratyantah? pūrveṇopāli puṇḍavardhanaṁ nāma nagaram, tasya pūrveṇa puṇḍakakṣo nāma parvataḥ, tataḥ pareṇa pratyantaḥ |<br>
<a class='ref vai' id='vai013.013' href='#vai013.013'>Vai 013.013</a> dakṣiṇena śarāvatī nāma nagarī, tasyāḥ pareṇa sarāvatī nāma nadī, so ’ntaḥ, tataḥ pareṇa pratyantaḥ |<br>
<a class='ref vai' id='vai013.015' href='#vai013.015'>Vai 013.015</a> paścimena sthūṇopasthūṇakau brāmaṇagrāmakau, so ’ntaḥ, tataḥ pareṇa pratyantaḥ |<br>
uttareṇa uśīragiriḥ so ’ntaḥ, tataḥ pareṇa pratyantaḥ |<br>
|<br>
<a class='ref vai' id='vai013.017' href='#vai013.017'>Vai 013.017</a> kiṁ bhadanta āyuṣmatā śroṇena koṭikarṇena karma kṛtamiti vistaraḥ |<br>
bhagavānāha—bhūtapūrvam yāvat kāśyapo nāma tathāgato ’rhan samyaksambuddho bhagavāñ śāstā loka utpannaḥ |<br>
<a class='ref vai' id='vai013.019' href='#vai013.019'>Vai 013.019</a> tena khalu samayena vārāṇasyāṁ dvau jāyāpatikau |<br>
tābhyāṁ kāśyapasya samyaksambuddhasyāntike śaraṇagamanaśikṣāpadāni udgṛhītāni |<br>
<a class='ref vai' id='vai013.020' href='#vai013.020'>Vai 013.020</a> yadā kāśyapaḥ samyaksambuddhaḥ sakalaṁ buddhakāryaṁ kṛtvā nirupadhiśeṣu nirvāṇadhātau parinirvṛtaḥ, tasya rājñā kṛkinā catūratnamayaṁ caityaṁ kāritaṁ samantādyojanamuccatvena |<br>
<a class='ref vai' id='vai013.022' href='#vai013.022'>Vai 013.022</a> tena tatra khaṇḍasphuṭapratisaṁskaraṇāya ye pūrvanagaradvāre karapratyāyā uttiṣṭhante, te tasmin stūpe ’nupradattāḥ |<br>
<a class='ref vai' id='vai013.023' href='#vai013.023'>Vai 013.023</a> yadā kṛkī rājā kālagataḥ, tasya putraḥ sujāto nāṁnā sa rājye pratiṣṭhāpitaḥ |<br>
<a class='ref vai' id='vai013.024' href='#vai013.024'>Vai 013.024</a> tasyāmātyaiḥ stokāḥ karapratyāyā upanāmitāḥ |<br>
<a class='ref vai' id='vai013.025' href='#vai013.025'>Vai 013.025</a> so ’mātyānāmantrayate—kiṁkāraṇamasmākaṁ bhavadbhiḥ stokakarapratyāyā upanāmitāh? kimasmākaṁ vijite karapratyāyā nottiṣṭhante? te kathayanti—deva, kutaḥ karapratyāyā prajñāpitāḥ |<br>
<a class='ref vai' id='vai013.028' href='#vai013.028'>Vai 013.028</a> yadi devo ’nujānīyāt, te vayaṁ tān karapratyāyān samucchindāmaḥ |<br>
sa kathayati—bhavantaḥ, yanmama pitrā kṛtam, devakṛtaṁ na tu brahmakṛtaṁ tat |<br>
<a class='ref vai' id='vai013.029' href='#vai013.029'>Vai 013.029</a> te saṁlakṣayanti—yadi devo ’nujānīte, vayaṁ tathā kariṣyāmo yathā svayameva te karapratyāyā notthāsyanti |<br>
<a class='ref vai' id='vai013.030' href='#vai013.030'>Vai 013.030</a> taiḥ sa dvāre baddhvā sthāpitaḥ |<br>
<a class='ref vai' id='vai013.031' href='#vai013.031'>Vai 013.031</a> na bhūyaḥ karapratyāyā utthiṣṭhante |<br>
tasmin stūpe caṭitakāni prādurbhūtāni |<br>
<a class='ref vai' id='vai013.032' href='#vai013.032'>Vai 013.032</a> tau jāyāpatī vṛddhībhūtau tatraiva stūpe parikarma kurvāṇau tiṣṭhataḥ |<br>
uttarāpathāt sārthavāhah <a class='ref vai' id='vai14.000' href='#vai14.000'>Vai 14.000</a>paṇyamādāya vārāṇasīmanuprāptaḥ |<br>
<a class='ref vai' id='vai014.001' href='#vai014.001'>Vai 014.001</a> tenāsau dṛṣṭaḥ stūpaḥ |<br>
caṭitasphuṭitakaḥ prādurbhūtaḥ |<br>
sa dṛṣṭvā pṛcchati—amba tāta kasyaiṣa stūpa iti |<br>
<a class='ref vai' id='vai014.002' href='#vai014.002'>Vai 014.002</a> tau kathayatah—kāśyapasya samyaksambuddhasya |<br>
<a class='ref vai' id='vai014.003' href='#vai014.003'>Vai 014.003</a> kena kāritah? kṛkinā rājñā |<br>
na tena rājñāsmin stūpe khaṇḍasphuṭapratisaṁskārakaraṇāya kiṁcit prajñāptam? tau kathayatah—prajñāptam |<br>
<a class='ref vai' id='vai014.004' href='#vai014.004'>Vai 014.004</a> ye pūrvanagaradvāre karapratyāyāste ’smin stūpe khaṇḍasphuṭapratisaṁskaraṇāya niryātitāḥ |<br>
<a class='ref vai' id='vai014.005' href='#vai014.005'>Vai 014.005</a> kṛkī rājā kālagataḥ |<br>
tasya putraḥ sujāto nāma, sa rājye pratiṣṭhitaḥ |<br>
<a class='ref vai' id='vai014.006' href='#vai014.006'>Vai 014.006</a> tena te karapratyāyāḥ samucchinnāḥ |<br>
tenāsmin stūpe caṭitasphuṭitakāni prādurbhūtāni |<br>
<a class='ref vai' id='vai014.007' href='#vai014.007'>Vai 014.007</a> tasya ratnakarṇikā karṇe āmuktikā |<br>
tena sā ratnakarṇikāvatārya tayordattā |<br>
<a class='ref vai' id='vai014.008' href='#vai014.008'>Vai 014.008</a> amba tāta anayā karṇikayāsmin stūpe khaṇḍasphuṭapratisaṁskāraṁ kurutamiti |<br>
yāvadahaṁ paṇyaṁ visarjayitvā āgacchāmi |<br>
<a class='ref vai' id='vai014.009' href='#vai014.009'>Vai 014.009</a> tataḥ paścād bhūyo ’pi dāsyāmi |<br>
taistāṁ vikrīya tasmin stūpe khaṇḍasphuṭitapratisaṁskāraḥ kṛtaḥ |<br>
<a class='ref vai' id='vai014.010' href='#vai014.010'>Vai 014.010</a> aparamutsarpitam |<br>
athāpareṇa samayena sārthavāhaḥ paṇyaṁ visarjayitvā āgataḥ |<br>
<a class='ref vai' id='vai014.011' href='#vai014.011'>Vai 014.011</a> tena sa dṛṣṭaḥ stūpo ’secanakadarśanaḥ |<br>
dṛṣṭvā ca bhūyasyā mātrayābhiprasannaḥ |<br>
<a class='ref vai' id='vai014.012' href='#vai014.012'>Vai 014.012</a> sa prasādajātaḥ pṛcchati—amba tāta yuṣmābhiḥ kiṁciduddhārikṛtam |<br>
<a class='ref vai' id='vai014.013' href='#vai014.013'>Vai 014.013</a> tau kathayatah—putra nāsmābhiḥ kiṁciduddhārikṛtam |<br>
kiṁ tvaparamutsarpitaṁ tiṣṭhati |<br>
<a class='ref vai' id='vai014.014' href='#vai014.014'>Vai 014.014</a> tena prasādajātena yattatrāvaśiṣṭam aparaṁ ca dattvā mahatīṁ pūjāṁ kṛtvā praṇidhānaṁ ca kṛtam—anenāhaṁ kuśalamūlenāḍhye mahādhane mahābhoge kule jāyeyam |<br>
<a class='ref vai' id='vai014.015' href='#vai014.015'>Vai 014.015</a> evaṁvidhānāṁ ca dharmāṇāṁ lābhī syām |<br>
<a class='ref vai' id='vai014.016' href='#vai014.016'>Vai 014.016</a> evaṁvidhameva śāstāramārāgayeyaṁ mā virāgayeyamiti |<br>
kiṁ manyadhve bhikṣavo yo ’sau sārthavāhaḥ, eṣa evāsau śroṇaḥ koṭikarṇaḥ |<br>
<a class='ref vai' id='vai014.017' href='#vai014.017'>Vai 014.017</a> yadanena kāśyapasya samyaksambuddhasya stūpe kārāṁ kṛtvā praṇidhānaṁ kṛtam, tasya karmaṇo vipākenāḍhye mahādhane mahābhoge kule jātaḥ |<br>
<a class='ref vai' id='vai014.018' href='#vai014.018'>Vai 014.018</a> mama śāsane pravrajya sarvakleśaprahāṇādarhattvaṁ sākṣātkṛtam |<br>
<a class='ref vai' id='vai014.019' href='#vai014.019'>Vai 014.019</a> ahamanena kāśyapena samyaksambuddhena sārdhaṁ samajavaḥ samabalaḥ samadhuraḥ samasāmānyaprāptaḥ śāstā ārāgito na virāgitaḥ |<br>
<a class='ref vai' id='vai014.020' href='#vai014.020'>Vai 014.020</a> iti bhikṣava ekāntakṛṣṇānāmekāntakṛṣṇo vipākaḥ, ekāntaśuklānāṁ dharmāṇāmekāntaśuklo vipākaḥ, vyatimiśrāṇāṁ vyatimiśraḥ |<br>
<a class='ref vai' id='vai014.022' href='#vai014.022'>Vai 014.022</a> tasmāttarhi bhikṣava ekāntakṛṣṇāni karmāṇyapāsya vyatimiśrāṇi ca, ekāntaśukleṣveva karmasvābhogaḥ karaṇīyaḥ |<br>
<a class='ref vai' id='vai014.023' href='#vai014.023'>Vai 014.023</a> ityevaṁ vo bhikṣavaḥ śikṣitavyam |<br>
|<br>
<a class='ref vai' id='vai014.024' href='#vai014.024'>Vai 014.024</a> bhikṣava ūcuh—kiṁ bhadanta āyuṣmatā śroṇena koṭikarṇena karma kṛtam yasya karmaṇo vipākena dṛṣṭa eva dharme apāyā dṛṣṭāh? bhagavānāha—yadanena māturantike kharavākkarma niścāritam, tasya karmaṇo vipākena dṛṣṭa eva dharme apāyā dṛṣṭā iti |<br>
|<br>
<a class='ref vai' id='vai014.027' href='#vai014.027'>Vai 014.027</a> idamavocadbhagavān |<br>
āttamanasaste bhikṣavo bhagavato bhāṣitamabhyanandan |<br>
|<br>
<a class='ref vai' id='vai014.028' href='#vai014.028'>Vai 014.028</a> iti śrīdivyāvadāne koṭikarṇāvadānaṁ prathamam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
