<!DOCTYPE html>
<html>
<head>
<meta charset='UTF-8'>
<meta name='author' content='P.L. Vaidya'>
<title></title>
</head>
<body>
<article id='divy12' lang='san'>
<header>
<ul>
<li class='division'>Divyāvadānam</li>
</ul>
<h1>12. prātihāryasūtram</h1>
</header>
<p><a class='ref vai' id='vai089.001' href='#vai089.001'>Vai 089.001</a>sa bhagavān rājagṛhe viharati veṇuvane kalandakanivāpe satkṛto gurukṛto mānitaḥ pūjito rājabhī rājamātrairdhanibhiḥ pauraiḥ śreṣṭhibhiḥ sārthavāhairdevair nāgairyakṣairasurairgaruḍaiḥ kinnarairmahoragairiti devanāgayakṣāsuragaruḍakinnaramahoragābhyarcito buddho bagavāñ jñāto mahāpuṇyo lābhī cīvarapiṇḍapātaśayanāsanaglānapratyayabhaiṣajyapariṣkārāṇāṁ saśrāvakasaṁgho divyānāṁ mānuṣyāṇāṁ ca bhagavānanupalipto viharati padmapatramivāmbhasā |<br>
|<br>
<a class='ref vai' id='vai089.007' href='#vai089.007'>Vai 089.007</a> tena khalu samayena rājagṛhe nagare ṣaṭ pūrṇādyāḥ śāstāro ’sarvajñāḥ sarvajñamāninaḥ prativasanti sma |<br>
<a class='ref vai' id='vai089.008' href='#vai089.008'>Vai 089.008</a> tadyathā—pūrṇaḥ kāśyapaḥ, maskarī gośālīputraḥ, saṁjayī vairaṭṭīputraḥ, ajitaḥ keśakambalaḥ, kakudaḥ kātyāyanaḥ, nirgraṅgho jñātiputraḥ |<br>
<a class='ref vai' id='vai089.009' href='#vai089.009'>Vai 089.009</a> atha ṣaṇṇāṁ pūrṇādīnāṁ tīrthyānāṁ bhavanto jānīran—yadā śramaṇo gautamo loke ’nutpannaḥ, tadā vayaṁ satkṛtāścābhūvan gurukṛtāśca mānitāśca pūjitāśca rājñāṁ rājamātrāṇāṁ brāhmaṇānāṁ gṛhapatīnāṁ naigamānāṁ jānapadānāṁ śreṣṭhināṁ sārthavāhānām |<br>
<a class='ref vai' id='vai089.013' href='#vai089.013'>Vai 089.013</a> lābhīnaścābhūvaṁścīvarapiṇḍapātaśayanāsanaglānapratyayabhaiṣajyapariṣkārāṇām |<br>
<a class='ref vai' id='vai089.014' href='#vai089.014'>Vai 089.014</a> yadā tu śramaṇo gautamo loke utpannaḥ, tadā śramaṇo gautamaḥ satkṛto gurukṛto mānitaḥ pūjito rājñāṁ rājamātrāṇāṁ brāhmaṇānāṁ gṛhapatīnāṁ janapadānāṁ dhanināṁ śreṣṭhināṁ sārthavāhānām |<br>
<a class='ref vai' id='vai089.015' href='#vai089.015'>Vai 089.015</a> lābhī ca śramaṇo gautamaḥ saśrāvakasaṁghaścīvarapiṇḍapātaśayanāsanaglānapratyayabhaiṣajyapariṣkārāṇām |<br>
<a class='ref vai' id='vai089.017' href='#vai089.017'>Vai 089.017</a> asmākaṁ ca lābhasatkāraḥ sarveṇa sarvam asmucchinnaḥ |<br>
vayaṁ sma ṛddhimanto jñānavādinaḥ |<br>
<a class='ref vai' id='vai089.018' href='#vai089.018'>Vai 089.018</a> śramaṇo ’pi gautamo riddhimāñ jñāvādītyātmānaṁ pratijānīte |<br>
arhati jñāvādī jñānavādinā sārdhamuttare manuṣyadharme riddhiprātihāryaṁ vidarśayitum |<br>
<a class='ref vai' id='vai089.019' href='#vai089.019'>Vai 089.019</a> yadyekaṁ śramaṇo gautamo ’nuttare manuṣyadharme riddhiprātihāryaṁ vidarśayiṣyati, vayaṁ dve |<br>
<a class='ref vai' id='vai089.020' href='#vai089.020'>Vai 089.020</a> dve śramaṇo gautamaḥ, vayaṁ catvāri |<br>
catvāri śramaṇo gautamaḥ, vayamaṣṭau |<br>
<a class='ref vai' id='vai089.021' href='#vai089.021'>Vai 089.021</a> aṣṭau śramaṇo gautamaḥ, vayaṁ ṣoḍaśa |<br>
ṣoḍaśa śramaṇo gautamaḥ, vayaṁ dvātriṁśaditi yāvacchramaṇo gautama uttare manuṣyadharme riddhiprātihāryaṁ vidarśayiṣyati, vayaṁ taddviguṇaṁ tattriguṇaṁ vidarśayiṣyāmaḥ |<br>
<a class='ref vai' id='vai089.023' href='#vai089.023'>Vai 089.023</a> upārdhaṁ mārgaṁ śramaṇo gautama āgacchatu, vayamapyupārdhaṁ mārgaṁ gamiṣyāmaḥ |<br>
<a class='ref vai' id='vai089.024' href='#vai089.024'>Vai 089.024</a> tatrāsmākaṁ bhavatu śramaṇena gautamena sārdhamuttare manuṣyadharme riddhiprātihāryam |<br>
atha mārasya pāpīyasa etadabhavat—asakṛdasakṛnmayā śramaṇasya gautamasya prākrāntam, na ca kadācidavatāro labdhaḥ |<br>
<a class='ref vai' id='vai089.026' href='#vai089.026'>Vai 089.026</a> yannvahaṁ tīrthyānāṁ prahareyam |<br>
iti viditvā pūraṇavadātmānamabhinirmāya upari vihāyasamabhyudgamya jvalanatapanavarṣaṇavidyotanaprātihāryāṇi kṛtvā maskariṇaṁ gośālīputramāmantrayate—yatkhalu maskariñ jānīyāh—ahaṁ riddhimāñ jñānavādī, śramaṇo gautamo riddhimāñ jñānavādītyātmānaṁ parijānīte |<br>
<a class='ref vai' id='vai089.029' href='#vai089.029'>Vai 089.029</a> arhati jñānavādī jñānavādinā sārdhamuttare manuṣyadharme riddhiprātihāryaṁ vidarśayitum |<br>
<a class='ref vai' id='vai089.030' href='#vai089.030'>Vai 089.030</a> yadyekaṁ śramaṇo gautama uttare manuṣyadharme riddhiprātihāryaṁ vidarśayiṣyati, ahaṁ dve |<br>
<a class='ref vai' id='vai089.031' href='#vai089.031'>Vai 089.031</a> dve śramaṇo gautamaḥ, ahaṁ catvāri |<br>
catvāri śramaṇo gautamaḥ, ahamaṣṭau |<br>
aṣṭau śramaṇo gautamaḥ, ahaṁ ṣoḍaśa |<br>
<a class='ref vai' id='vai089.032' href='#vai089.032'>Vai 089.032</a> ṣoḍaśa śramaṇo gautamaḥ, ahaṁ dvātriṁśaditi yāvacchramaṇo <a class='ref vai' id='vai90.000' href='#vai90.000'>Vai 90.000</a>gautama uttare manuṣyadharme manuṣyadharme riddhiprātihāryaṁ vidarśayiṣyati, vayaṁ taddviguṇamuttaraṁ manuṣyadharmaṁ riddhiprātihāryaṁ vidarśayiṣyāmaḥ | <a class='ref vai' id='vai090.002' href='#vai090.002'>Vai 090.002</a></p>
<p>upārdhaṁ mārgaṁ śramaṇo gautama āgacchatu, ahamapyupārdhaṁ mārgaṁ gamiṣyāmi |<br>
<a class='ref vai' id='vai090.003' href='#vai090.003'>Vai 090.003</a> tatrāsmākaṁ bhavatu śramaṇena gautamena sārdhamuttare manuṣyadharme riddhiprātihāryam |<br>
<a class='ref vai' id='vai090.004' href='#vai090.004'>Vai 090.004</a> atha mārasya pāpīyasa etadabhavat—asakṛdasakṛnmayā śramaṇasya gautamasya parākrāntam, na ca kadācidavatāro labdhaḥ |<br>
<a class='ref vai' id='vai090.005' href='#vai090.005'>Vai 090.005</a> yannvahaṁ tīrthyānāṁ prahareyam |<br>
iti viditvā maskarivadātmānamabhinirmāya upari vihāyasamabhyudgamya jvalanatapanavidyotanavarṣaṇaprātihāryāṇi kṛtvā saṁjayinaṁ vairaṭṭīputramāmantrayate—yatkhalu saṁjayiñ jānīyāh—ahaṁ riddhimāñ jñānavādī, śramaṇo gautamo riddhimāñ jñānavādītyātmānaṁ pratijānīte |<br>
<a class='ref vai' id='vai090.008' href='#vai090.008'>Vai 090.008</a> arhati jñānavādī jñānavādinā sārdhamuttare manuṣyadharme riddhiprātihāryaṁ vidarśayitum |<br>
<a class='ref vai' id='vai090.009' href='#vai090.009'>Vai 090.009</a> yadyekaṁ śramaṇo gautama uttare manuṣyadharme riddhiprātihāryaṁ vidarśayiṣyati, ahaṁ dve |<br>
<a class='ref vai' id='vai090.010' href='#vai090.010'>Vai 090.010</a> dve śramaṇo gautamaḥ, ahaṁ catvāri |<br>
catvāri śramaṇo gautamaḥ, ahamaṣṭau |<br>
<a class='ref vai' id='vai090.011' href='#vai090.011'>Vai 090.011</a> aṣṭau śramaṇo gautamaḥ, ahaṁ ṣoḍaśa |<br>
ṣoḍaśa śramaṇo gautamaḥ, ahaṁ dvātriṁśaditi yāvacchramaṇo gautama uttare manuṣyadharme riddhiprātihāryaṁ vidarśayiṣyati, ahaṁ taddviguṇamuttaraṁ manuṣyadharmaprātihāryaṁ vidarśayiṣyāmi |<br>
<a class='ref vai' id='vai090.013' href='#vai090.013'>Vai 090.013</a> upārdhaṁ mārgaṁ śramaṇo gautama āgacchatu, ahamapyupārdhaṁ mārgaṁ gamiṣyāmi |<br>
<a class='ref vai' id='vai090.014' href='#vai090.014'>Vai 090.014</a> tatra me bhavatu śramaṇena gautamena sārdhamuttare manuṣyadharme riddhiprātihāryam |<br>
<a class='ref vai' id='vai090.015' href='#vai090.015'>Vai 090.015</a> evamanyonyaṁ sarve viheṭhitāḥ |<br>
ekaika evamāha—riddherlābhī nāhamiti |<br>
|<br>
<a class='ref vai' id='vai090.016' href='#vai090.016'>Vai 090.016</a> pūraṇādyāḥ ṣaṭ śāstāraḥ sarvajñajñānino yena rājā māgadhaḥ śreṇyo bimbisārastenopasaṁkrāman |<br>
<a class='ref vai' id='vai090.017' href='#vai090.017'>Vai 090.017</a> upasaṁkramya rājānaṁ māgadhaṁ śreṇyaṁ bimbisāramidamavocan—yatkhalu deva jānīyāh—vayam ṛddhimanto jñānavādinaḥ |<br>
<a class='ref vai' id='vai090.018' href='#vai090.018'>Vai 090.018</a> śramaṇo ’pi gautamo riddhimāñ jñānavādītyātmānaṁ pratijānīte |<br>
arhati jñānavādī jñānavādinā sārdhamuttare manuṣyadharme riddhiprātihāryaṁ vidarśayitum |<br>
<a class='ref vai' id='vai090.019' href='#vai090.019'>Vai 090.019</a> yadyekaṁ śramaṇo gautama uttare manuṣyadharme riddhiprātihāryaṁ vidarśayiṣyati, vayaṁ dve |<br>
<a class='ref vai' id='vai090.020' href='#vai090.020'>Vai 090.020</a> dve śramaṇo gautamaḥ, vayaṁ catvāri |<br>
<a class='ref vai' id='vai090.021' href='#vai090.021'>Vai 090.021</a> catvāri śramaṇo gautama, vayamaṣṭau |<br>
aṣṭau śramaṇo gautamaḥ, vayaṁ ṣoḍaśa |<br>
ṣoḍaśa śramaṇo gautamaḥ, vayaṁ dvātriṁśaditi yāvacchramaṇo gautama uttare manuṣyadharme riddhiprātihāryaṁ vidarśayiṣyati, vayaṁ taddviguṇaṁ tatriguṇaṁ riddhiprātihāryaṁ vidarśayiṣyāmaḥ |<br>
<a class='ref vai' id='vai090.023' href='#vai090.023'>Vai 090.023</a> upārdhaṁ mārgaṁ śramaṇo gautama āgacchatu, vayamapyupārdhaṁ mārgaṁ gamiṣyāmaḥ |<br>
<a class='ref vai' id='vai090.024' href='#vai090.024'>Vai 090.024</a> tatrāsmākaṁ bhavatu śramaṇena gautamena sārdhamuttare manṣyadharme riddhiprātihāryaṁ vidarśayitum |<br>
<a class='ref vai' id='vai090.025' href='#vai090.025'>Vai 090.025</a> evamukte rājā māgadhaḥ śreṇyo bimbisārastīrthyānidamavocat—yūyamapi śavā bhūtvā bhagavatā sārdhaṁ riddhiṁ prārabhadhve? atha pūraṇādyāḥ ṣaṭ śāstāro ’sarvajñāḥ sarvajñānajñānino ’rdhamārge rājānaṁ māgadhaṁ śreṇyaṁ bimbisāraṁ vijñāpayanti—vayaṁ smo deva riddhimanto jñānavādinaḥ |<br>
<a class='ref vai' id='vai090.028' href='#vai090.028'>Vai 090.028</a> śramaṇo ’pi gautamo riddhimāñ jñānavādītyātmānaṁ pratijānīte |<br>
<a class='ref vai' id='vai090.029' href='#vai090.029'>Vai 090.029</a> arhati jñānavādī jñānavādinā sārdhamuttare manuṣyadharme riddhiprātihāryaṁ vidarśayitum |<br>
<a class='ref vai' id='vai090.030' href='#vai090.030'>Vai 090.030</a> yāvat tatrāsmākaṁ bhavatu śramaṇena gautamena sārdhamuttare manuṣyadharme riddhiprātihāryaṁ vidarśayitum |<br>
<a class='ref vai' id='vai090.031' href='#vai090.031'>Vai 090.031</a> evamuttare rājā māgadhaḥ śreṇyo bimbisārastāṁstīrthikaparivrājakānidamavocat—yadyevaṁ trirapyetamarthaṁ vijñāpayiṣyatha, nirviṣayān vaḥ kariṣyāmi |<br>
<a class='ref vai' id='vai090.032' href='#vai090.032'>Vai 090.032</a> atha tīrthyānāmetadabhavat—ayaṁ rājā <a class='ref vai' id='vai91.000' href='#vai91.000'>Vai 91.000</a>māgadhaḥ śreṇyo bimbisāraḥ śramaṇasya gautamasya śrāvakaḥ |<br>
<a class='ref vai' id='vai091.001' href='#vai091.001'>Vai 091.001</a> bimbisārastiṣṭhatu |<br>
rājā prasenajit kauśalo madhyasthaḥ |<br>
<a class='ref vai' id='vai091.002' href='#vai091.002'>Vai 091.002</a> yadā śramaṇo gautamaḥ śrāvastīṁ gamiṣyati, tatra vayaṁ gatvā śramaṇaṁ gautamamuttare manuṣyadharme riddhiprātihārye āhṇayiṣyāmaḥ |<br>
<a class='ref vai' id='vai091.003' href='#vai091.003'>Vai 091.003</a> ityuktvā prakrāntāḥ |<br>
|<br>
<a class='ref vai' id='vai091.004' href='#vai091.004'>Vai 091.004</a> atha rājā māgadhaḥ śreṇyo bimbisāro ’nyatamaṁ puruṣamāmantrayate—gaccha tvaṁ bhoḥ puruṣa kṣipram |<br>
<a class='ref vai' id='vai091.005' href='#vai091.005'>Vai 091.005</a> bhadram yānam yojaya, yatrāhamadhiruhya bhagavantaṁ darśanāyopasaṁkramiṣyāmi paryupāsanāyai |<br>
<a class='ref vai' id='vai091.006' href='#vai091.006'>Vai 091.006</a> evaṁ deveti sa puruṣo rājño māgadhasya śreṇyasya bimbisārasya pratiśrutya kṣipraṁ bhadram yānam yojayitvā yena rājā māgadhaḥ śreṇyo bimbisārastenopasaṁkrāntaḥ |<br>
<a class='ref vai' id='vai091.007' href='#vai091.007'>Vai 091.007</a> upasaṁkramya rājānaṁ māgadhaṁ śreṇyaṁ bimbisāramidamavocat—yuktaṁ devasya bhadram yānam yasyedānīṁ devaḥ kālaṁ manyata iti |<br>
<a class='ref vai' id='vai091.008' href='#vai091.008'>Vai 091.008</a> atha rājā māgadhaḥ śreṇyo bimbisāro bhadram yānamabhiruhya rājagṛhānniryāti bhagavato ’ntikaṁ bhagavantaṁ darśanāyopasaṁkramituṁ paryupāasnāya |<br>
<a class='ref vai' id='vai091.010' href='#vai091.010'>Vai 091.010</a> tasya yāvatī yānasya bhūmistāvadyānena gatvā yānādavatīrya padbhyāmevārāmaṁ prāvikṣat |<br>
<a class='ref vai' id='vai091.011' href='#vai091.011'>Vai 091.011</a> antarā rājā māgadhaḥ śreṇyo bimbisāro bhagavantamadrākṣīt |<br>
<a class='ref vai' id='vai091.012' href='#vai091.012'>Vai 091.012</a> tadantarā pañca kakudānyapanīya tadyathā—uṣṇīṣaṁ chatraṁ khaḍgamaṇiṁ vālavyajanaṁ citre copānahau, sa pañca kakudānyapanīya yena bhagavāṁstenopasaṁkrāntaḥ |<br>
<a class='ref vai' id='vai091.013' href='#vai091.013'>Vai 091.013</a> upasaṁkramya bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai091.014' href='#vai091.014'>Vai 091.014</a> ekāntaniṣaṇṇaṁ viditvā rājānaṁ māgadhaṁ śreṇyaṁ bimbisāraṁ bhagavān dharmyayā kathayā saṁdarśayati samādāpayati samuttejayati saṁpraharṣayati |<br>
<a class='ref vai' id='vai091.015' href='#vai091.015'>Vai 091.015</a> anekaparyāyeṇa dharmyayā kathayā saṁdarśya samādāpya samuttejya saṁpraharṣya tūṣṇīm |<br>
<a class='ref vai' id='vai091.016' href='#vai091.016'>Vai 091.016</a> atha rājā māgadha śreṇyo bimbisāro bhagavantamabhyānandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
|<br>
<a class='ref vai' id='vai091.019' href='#vai091.019'>Vai 091.019</a> atha bhagavata etadabhavat—kutra pūrvakaiḥ samyaksambuddhairmahāprātihāryaṁ vidarśitaṁ hitāya prāṇinām? devatā bhagavata ārocayanti—śrutapūrvaṁ bhadanta pūrvakaiḥ samyaksambuddhairmahāprātihāryaṁ vidarśitaṁ hitāya prāṇināmiti |<br>
<a class='ref vai' id='vai091.021' href='#vai091.021'>Vai 091.021</a> bhagavato jñānadarśanaṁ pravartate—śrāvastyāṁ pūrvakaiḥ samyaksambuddhairmahāprātihāryaṁ vidarśitaṁ hitāya prāṇināmiti |<br>
<a class='ref vai' id='vai091.022' href='#vai091.022'>Vai 091.022</a> tatra bhagavānāyuṣmantamānandamāmantrayate—gaccha tvamānanda, bhikṣūṇāmārocaya |<br>
<a class='ref vai' id='vai091.023' href='#vai091.023'>Vai 091.023</a> tathāgataḥ kośaleṣu janapadeṣu cārikāṁ cariṣyati |<br>
<a class='ref vai' id='vai091.024' href='#vai091.024'>Vai 091.024</a> yo yuṣmākamutsahate tathāgatena sārdhaṁ kośaleṣu janapadeṣu cārikāṁ cartum, sa cīvarakāṇi dhāvatu sīvyatu rañjayatu |<br>
<a class='ref vai' id='vai091.025' href='#vai091.025'>Vai 091.025</a> evaṁ bhadantetyāyuṣmānānando bhagavataḥ pratiśrutya bhikṣūṇāmārocayati—bhagavānāyuṣmantaḥ kośaleṣu janapadeṣu cārikāṁ cariṣyati |<br>
<a class='ref vai' id='vai091.026' href='#vai091.026'>Vai 091.026</a> yo yuṣmākamutsahate tathāgatena sārdhaṁ kośaleṣu janapadeṣu cārikāṁ caritum, sa cīvarāṇi dhāvatu sīvyatu rañjayatu iti |<br>
<a class='ref vai' id='vai091.027' href='#vai091.027'>Vai 091.027</a> te bhikṣava āyuṣmata ānandasya pratyaśrauṣuḥ |<br>
<a class='ref vai' id='vai091.028' href='#vai091.028'>Vai 091.028</a> atha bhagavān dānto dāntaparivāraḥ śāntaḥ śāntaparivāro mukto muktaparivāra āśvasta āśvastaparivāro vinīto vinītaparivāro ’rhannarhatparivāro vītarāgo vītarāgaparivāraḥ prāsādikaḥ prāsādikaparivāro vṛṣabha iva gogaṇaparivṛto gaja iva kalabhagaṇaparivṛtaḥ siṁha iva daṁṣṭṭagaṇaparivṛto rājahaṁsa iva haṁsagaṇaparivṛtaḥ suparṇīva pakṣigaṇaparivṛto vipra iva śiṣyagaṇaparivṛtaḥ suvaidya ivāturagaṇaparivṛtaḥ śūra iva yodhagaṇaparivṛto<a class='ref vai' id='vai92.000' href='#vai92.000'>Vai 92.000</a> deśika ivādhvagaṇaparivṛtaḥ sārthavāha iva vaṇiggaṇaparivṛtaḥ śreṣṭhīva pauragaṇaparivṛtaḥ koṭṭarāja iva mantrigaṇaparivṛtaścakravartīva putrasahasraparivṛtaścandra iva nakṣatragaṇaparivṛtaḥ sūrya iva raśmisahasraparivṛto virūḍhaka iva kumbhāṇḍagaṇaparivṛto virūḍhapākṣa iva nāgagaṇaparivṛto dhanada iva yakṣagaṇaparivṛto dhṛtarāṣṭra iva gandharvagaṇaparivṛto vemacitra ivāsuragaṇaparivṛtaḥ śakra iva tridaśagaṇaparivṛto brahmeva brahmakāyikagaṇaparivṛtaḥ stimiva iva jalanidhiḥ sajala iva jaladharo vimada iva gajapariḥ sudāntairindriyairasaṁkṣobhiteryāpathapracāro ’nekairāveṇikairbuddhadharmairmahatā bhikṣusaṁghena ca puraskṛto yena śrāvastī tena cārikāṁ prakrāntaḥ |<br>
<a class='ref vai' id='vai092.007' href='#vai092.007'>Vai 092.007</a> anekaiśca devatāśatasahasrairanugamyamāno ’nupūrveṇa cārikāṁ carañ śrāvastīmanuprāptaḥ śrāvastyāṁ viharati jetavane ’nāthapiṇḍadasyārāme |<br>
|<br>
<a class='ref vai' id='vai092.010' href='#vai092.010'>Vai 092.010</a> aśrauṣustīrthyāḥ śramaṇo gautamaḥ śrāvastīṁ gata iti |<br>
śrutvā ca punaḥ śrāvastīṁ saṁprasthitāḥ |<br>
<a class='ref vai' id='vai092.011' href='#vai092.011'>Vai 092.011</a> te śrāvastīṁ gatvā rājānaṁ prasenajitkauśalamidamavocan—yatkhalu deva jānīthāh—vayam ṛddhimanto jñānavādinaḥ |<br>
<a class='ref vai' id='vai092.012' href='#vai092.012'>Vai 092.012</a> śramaṇo gautamo ṛddhimāñ jñāvādītyātmānaṁ pratijānīte |<br>
<a class='ref vai' id='vai092.013' href='#vai092.013'>Vai 092.013</a> arhati jñānavādī jñānavādinā sārdhamuttare manuṣyadharme ṛddhiprātihāryaṁ vidarśayitum |<br>
yadyekaṁ śramaṇo gautama uttare manuṣyadharme ṛddhiprātihāryaṁ vidarśayiṣyati, vayaṁ dve |<br>
<a class='ref vai' id='vai092.014' href='#vai092.014'>Vai 092.014</a> dve śramaṇo gautamaḥ, vayaṁ catvāri |<br>
<a class='ref vai' id='vai092.015' href='#vai092.015'>Vai 092.015</a> catvāri śramaṇo gautamaḥ, vayamaṣṭau |<br>
aṣṭau śramaṇo gautamaḥ, vayaṁ ṣoḍaśa |<br>
ṣoḍaśa śramaṇo gautamaḥ, vayaṁ dvātriṁśaditi yāvacchramaṇo gautama uttare manuṣyadharme riddhiprātihāryaṁ vidarśayiṣyati, vayaṁ taddviguṇaṁ tattriguṇamuttare manuṣyadharme riddhiprātihāryaṁ vidarśayiṣyāmaḥ |<br>
<a class='ref vai' id='vai092.017' href='#vai092.017'>Vai 092.017</a> upārdhaṁ mārgaṁ śramaṇo gautama āgacchatu, vayamapyupārdhaṁ mārgaṁ gamiṣyāmaḥ |<br>
<a class='ref vai' id='vai092.018' href='#vai092.018'>Vai 092.018</a> tatrāsmākaṁ bhavatu śramaṇena gautamena sārdhamuttare manuṣyadharme riddhiprātihāryam |<br>
<a class='ref vai' id='vai092.019' href='#vai092.019'>Vai 092.019</a> evamukte rājā prasenajit kauśalastīrthyānidamavocat—āgamayantu tāvadbhavanto yāvadahaṁ bhagavantamavalokayāmi |<br>
<a class='ref vai' id='vai092.020' href='#vai092.020'>Vai 092.020</a> atha rājā prasenajit kauśalo ’nyatamaṁ puruṣamāmantrayate—gaccha tvaṁ bhoḥ puruṣa |<br>
<a class='ref vai' id='vai092.021' href='#vai092.021'>Vai 092.021</a> kṣipraṁ bhadram yānam yojaya |<br>
<a class='ref vai' id='vai092.022' href='#vai092.022'>Vai 092.022</a> ahamabhiruhya adyaiva bhagavantaṁ darśanāyopasaṁkramiṣyāmi paryupāsanāyai |<br>
evaṁ deveti sa puruṣo rājñaḥ prasenajitaḥ kauśalasya pratiśrutya kṣipraṁ bhadram yānam yojayitvā yena rājā prasenajit kauśalastenopasaṁkrāntaḥ |<br>
<a class='ref vai' id='vai092.024' href='#vai092.024'>Vai 092.024</a> upasaṁkramya rājānaṁ prasenajitaṁ kauśalamidamavocat—yuktaṁ devasya bhadram yānam yasyedānīṁ devaḥ kālaṁ manyate |<br>
<a class='ref vai' id='vai092.025' href='#vai092.025'>Vai 092.025</a> atha rājā prasenajit kauśalo bhadram yānamabhiruhya śrāvastyā niryāti bhagavato ’ntikaṁ bhagavantaṁ darśanāya upasaṁkramituṁ paryupāsanāya |<br>
<a class='ref vai' id='vai092.027' href='#vai092.027'>Vai 092.027</a> tasya yāvatī yānasya bhūmistāvadyānena gatvā yānādavatārya pādābhyāmeva ārāmaṁ praviśya yena bhagavāṁstenopasaṁkrāntaḥ |<br>
<a class='ref vai' id='vai092.028' href='#vai092.028'>Vai 092.028</a> upasaṁkramya bhagavataḥ pādau śirasā vanditvā ekānte niṣaṇṇaḥ |<br>
<a class='ref vai' id='vai092.029' href='#vai092.029'>Vai 092.029</a> ekānte niṣaṇṇo rājā prasenajit kauśalo bhagavantamidamavocat—ime bhadanta tīrthyā bhagavantamuttare manuṣyadharme riddhiprātihāryeṇāhvayante |<br>
<a class='ref vai' id='vai092.030' href='#vai092.030'>Vai 092.030</a> vidarśayatu bhagavānuttare manuṣyadharme riddhiprātihāryaṁ hitāya prāṇinām |<br>
<a class='ref vai' id='vai092.031' href='#vai092.031'>Vai 092.031</a> nirbhartsayatu bhagavāṁstīrthyān |<br>
nandayatu devamanuṣyān |<br>
toṣayatu sajjanahṛdayamanāṁsi |<br>
<a class='ref vai' id='vai092.032' href='#vai092.032'>Vai 092.032</a> evamukte bhagavān rājānaṁ prasenajitaṁ kauśalamidamavocat—nāhaṁ mahārāja <a class='ref vai' id='vai93.000' href='#vai93.000'>Vai 93.000</a>evaṁ śrāvakāṇāṁ dharmaṁ deśayāmi evam yūyaṁ bhikṣava āgatāgatānāṁ brāhmaṇagṛhapatīnāmuttare manuṣyadharme riddhiprātihāryaṁ vidarśayateti |<br>
<a class='ref vai' id='vai093.002' href='#vai093.002'>Vai 093.002</a> api tu ahamevaṁ śrāvakāṇāṁ dharmaṁ deśayāmi—praticchannakalyāṇā bhikṣavo vivṛtapāpā iti |<br>
<a class='ref vai' id='vai093.003' href='#vai093.003'>Vai 093.003</a> dvirapi trirapi rājā prasenajit kauśalo bhagavantamidamavocat—vidarśayatu bhagavānuttare manuṣyadharme riddhiprātihāryaṁ hitāya prāṇinām |<br>
<a class='ref vai' id='vai093.004' href='#vai093.004'>Vai 093.004</a> nirbhartsayatu tīrthyān |<br>
<a class='ref vai' id='vai093.005' href='#vai093.005'>Vai 093.005</a> nandayatu bhagavān devamanuṣyān |<br>
toṣayatu sajjanahṛdayamanāṁsi |<br>
dharmatā khalu buddhānāṁ bhagavatāṁ jīvatāṁ tiṣṭhatāṁ dhriyamāṇānām yāpayatām yaduta daśāvaśyakariṇīyāni bhavanti |<br>
<a class='ref vai' id='vai093.007' href='#vai093.007'>Vai 093.007</a> na tāvadbuddhā bhagavantaḥ parinirvānti yāvanna buddho buddhaṁ vyākaroti, yāvanna dvitīyena sattvenāparivartyamanuttarāyāṁ samyaksambodhau cittamutpāditaṁ bhavati, sarvabuddhavaineyā vinītā bhavanti, tribhāga āyuṣa utsṛṣo bhavati, sīmābandhaḥ kṛto bhavati, śrāvakayugamagratāyāṁ nirdiṣṭaṁ bhavati, sāṁkāśye nagare devatāvataraṇaṁ vidarśitaṁ bhavati, anavatapte mahāsarasi śrāvakaiḥ sārdhaṁ pūrvikā karmaplotirvyākṛtā bhavati, mātāpitarau satyeṣu pratiṣṭhāpitau bhavataḥ, śrāvastyāṁ mahāprātihāryaṁ vidarśitaṁ bhavati |<br>
<a class='ref vai' id='vai093.012' href='#vai093.012'>Vai 093.012</a> atha bhagavata etadabhavat—avaśyakaraṇīyametattathāgateneti viditvā rājānaṁ prasenajitaṁ kauśalamāmantrayate—gaccha tvaṁ mahārāja |<br>
<a class='ref vai' id='vai093.013' href='#vai093.013'>Vai 093.013</a> itaḥ saptame divase tathāgato mahārājanapratyakṣamuttare manuṣyadharme riddhiprātihāryaṁ vidarśayiṣyati hitāya prāṇinām |<br>
<a class='ref vai' id='vai093.014' href='#vai093.014'>Vai 093.014</a> atha rājā prasenajit kauśalo bhagavantamidamavocat—yadi bhagavānanujānīyāt, ahaṁ bhagavataḥ prātihāryamaṇḍapaṁ kārayeyam |<br>
<a class='ref vai' id='vai093.016' href='#vai093.016'>Vai 093.016</a> atha bhagavata etadabhavat—katarasmin pradeśe pūrvakaiḥ samyaksambuddhairmahāprātihāryaṁ vidarśitaṁ hitāya prāṇināmiti? devatā bhagavata ārocayanti—antarā bhadanta śrāvastīmantarā ca jetavanamatrāntarāt pūrvakaiḥ samyaksambuddhermahāprātihāryaṁ vidarśitaṁ hitāya prāṇinām |<br>
<a class='ref vai' id='vai093.019' href='#vai093.019'>Vai 093.019</a> bhagavato ’pi jñānadarśanaṁ pravartate—antarā ca śrāvastīmantarā ca jetavanamatrāntarāt pūrvakaiḥ samyaksambuddhairmahāprātihāryaṁ vidarśitaṁ hitāya prāṇinām |<br>
<a class='ref vai' id='vai093.020' href='#vai093.020'>Vai 093.020</a> adhivāsayati bhagavān rājñaḥ prasenajitaḥ kauśalasya tūṣṇībhāvena |<br>
<a class='ref vai' id='vai093.021' href='#vai093.021'>Vai 093.021</a> atha rājā prasenajit kauśalo bhagavatastūṣṇībhāvenādhivāsanāṁ viditvā bhagavantamidamavocat—katamasmin bhadanta pradeśe prātihāryamaṇḍapaṁ kārayāmi? antarā ca mahārāja śrāvastīmantarā ca jetavanam |<br>
<a class='ref vai' id='vai093.023' href='#vai093.023'>Vai 093.023</a> atha rājā prasenajit kauśalo bhagavato bhāṣitamabhinandyānumodya bhagavataḥ pādau śirasā vanditvā bhagavato ’ntikāt prakrāntaḥ |<br>
|<br>
<a class='ref vai' id='vai093.026' href='#vai093.026'>Vai 093.026</a> atha rājā prasenajit kauśalastīrthyānidamavocat—yatkhalu bhavanto jānīran—itaḥ saptame divase bhagavānuttare manuṣyadharme riddhiprātihāryaṁ vidarśayiṣyati |<br>
<a class='ref vai' id='vai093.027' href='#vai093.027'>Vai 093.027</a> atha tīrthyāmetadabhavat—kiṁ punaḥ śramaṇo gautamaḥ saptabhirdivasairanadhigatamadhigamiṣyati, atha vā niṣpalāyiṣyati, atha vā pakṣaparyeṣaṇaṁ kartukāmah? teṣāmetadabhavat—na hyeva śramaṇo gautamo niṣpalāyiṣyati, nāpyanadhigatamadhigamiṣyati |<br>
<a class='ref vai' id='vai093.030' href='#vai093.030'>Vai 093.030</a> nūnaṁ śramaṇo gautamaḥ pakṣaparyeṣaṇaṁ kartukāmaḥ |<br>
<a class='ref vai' id='vai093.031' href='#vai093.031'>Vai 093.031</a> vayamapi tāvat pakṣaparyeṣaṇaṁ kariṣyāmaḥ |<br>
iti viditvā raktākṣo nāma parivrājaka indrajālābhijñaḥ sa āhūtaḥ |<br>
<a class='ref vai' id='vai093.032' href='#vai093.032'>Vai 093.032</a> raktākṣasya parivrajakasyaitat prakaraṇaṁ vistareṇārocayanti, evaṁ cāhuh—<a class='ref vai' id='vai94.000' href='#vai94.000'>Vai 94.000</a>yatkhalu raktāṣka jānīyāh—śramaṇo gautamo ’smābhiriddhyā āhūtaḥ |<br>
<a class='ref vai' id='vai094.001' href='#vai094.001'>Vai 094.001</a> sa kathayati—itaḥ saptame divase uttare manuṣyadharme riddhiprātihāryaṁ vidarśayiṣyāmīti |<br>
nūnaṁ śramaṇo gatamaḥ pakṣaparyeṣaṇaṁ kartukāmaḥ |<br>
<a class='ref vai' id='vai094.003' href='#vai094.003'>Vai 094.003</a> tvamapi tāvat sabrahmacariṇāṁ pakṣaparyeṣaṇaṁ kuruṣva |<br>
tena tatheti pratijñātam |<br>
atha raktākṣaḥ parivrājako yena nānātīrthikaśramaṇabrāhmaṇacarakaparivrājakāstenopasaṁkrāntaḥ |<br>
<a class='ref vai' id='vai094.004' href='#vai094.004'>Vai 094.004</a> upasaṁkramya nānātīrthikaśramaṇabrāhmaṇacarakaparivrājakānāmetatprakaraṇaṁ vistareṇārocayati, evaṁ cāha—yatkhalu bhavanto jānīran—śramaṇo gautamo ’smābhiriddhyā āhūtaḥ |<br>
<a class='ref vai' id='vai094.006' href='#vai094.006'>Vai 094.006</a> sa kathayati—itaḥ saptame divase uttare manuṣyadharme riddhiprātihāryaṁ vidarśāyiṣyāmīti |<br>
<a class='ref vai' id='vai094.007' href='#vai094.007'>Vai 094.007</a> nūnaṁ śramaṇo gautamaḥ pakṣaparyeṣaṇaṁ kartukāmaḥ |<br>
<a class='ref vai' id='vai094.008' href='#vai094.008'>Vai 094.008</a> bhavadbhirapi brahmacāriṇāṁ sāhāyyaṁ karaṇīyam |<br>
saptame divase yuṣmābhirbahiḥ śrāvastyā nirgantavyam |<br>
<a class='ref vai' id='vai094.009' href='#vai094.009'>Vai 094.009</a> taistatheti pratijñātam |<br>
athānyatamasmin parvate pañcamātrāṇi ṛṣiśatāni prativasanti |<br>
<a class='ref vai' id='vai094.010' href='#vai094.010'>Vai 094.010</a> atha raktākṣaḥ parivrājako yena te ṛṣayastenopasaṁkrāntaḥ |<br>
<a class='ref vai' id='vai094.011' href='#vai094.011'>Vai 094.011</a> upasaṁkramya teṣāmetatprakaraṇaṁ vistareṇārocayati, evaṁ cāha—yatkhalu bhavanto jānīran—śramaṇo gautama ṛddhyā āhūtaḥ |<br>
<a class='ref vai' id='vai094.012' href='#vai094.012'>Vai 094.012</a> sa kathayati—itaḥ saptame divase uttare manuṣyadharme riddhiprātihāryaṁ vidarśayiṣyāmīti |<br>
<a class='ref vai' id='vai094.013' href='#vai094.013'>Vai 094.013</a> nūnaṁ śramaṇo gautamaḥ pakṣaparyeṣaṇaṁ kartukāmaḥ |<br>
bhavadbhirapi sabrahmacāriṇāṁ sāhāyyaṁ karaṇīyam |<br>
<a class='ref vai' id='vai094.014' href='#vai094.014'>Vai 094.014</a> saptame divase yuṣmābhiḥ śrāvastīmāgantavyam |<br>
taistatheti pratijñātam |<br>
<a class='ref vai' id='vai094.015' href='#vai094.015'>Vai 094.015</a> tena khalu samayena subhadro nāma parivrājakaḥ pañcābhijñaḥ |<br>
tasya kuśinagaryāmāvasatho ’navatapte mahāsarasi divā vihāraḥ |<br>
<a class='ref vai' id='vai094.016' href='#vai094.016'>Vai 094.016</a> atha raktākṣaḥ parivrājako yena subhadraḥ parivrājakastenopasaṁkrāntaḥ |<br>
<a class='ref vai' id='vai094.017' href='#vai094.017'>Vai 094.017</a> upasaṁkramya etatprakaraṇaṁ vistareṇārocayati, evaṁ cāha—yatkhalu subhadra jānīyāh—śramaṇo gautamo ’smābhih ṛddhyā āhūtaḥ |<br>
<a class='ref vai' id='vai094.018' href='#vai094.018'>Vai 094.018</a> sa kathayati—itaḥ saptame divase uttare manuṣyadharme riddhiprātihāryaṁ vidarśayiṣyāmīti |<br>
<a class='ref vai' id='vai094.019' href='#vai094.019'>Vai 094.019</a> nūnaṁ śramaṇo gautamaḥ pakṣaparyeṣaṇaṁ kartukāmaḥ |<br>
tvayā sabrahmacāriṇāṁ sāhāyyaṁ karaṇīyam |<br>
<a class='ref vai' id='vai094.020' href='#vai094.020'>Vai 094.020</a> saptame divase tvayā śrāvastīmāgantavyam |<br>
subhadreṇābhihitam—na śobhanaṁ bhavadbhiḥ kṛtam yadyuṣmābhiḥ śramaṇo gautamo riddhyā āhūtaḥ |<br>
<a class='ref vai' id='vai094.021' href='#vai094.021'>Vai 094.021</a> tatkasya hetoh? mama tāvat kuśinagaryāmāvāso ’navatapte mahāsarasi divā vihāraḥ |<br>
<a class='ref vai' id='vai094.022' href='#vai094.022'>Vai 094.022</a> śramaṇasya gautamasya śāriputro nāma śiṣyastasya cundo nāma śrāmaṇerakastasyāpi tatraivānavatapte mahāsarasi divā vihāraḥ |<br>
<a class='ref vai' id='vai094.024' href='#vai094.024'>Vai 094.024</a> na tathānavataptakāyikā devatā api kārān kartavyān manyante yathā tasya |<br>
<a class='ref vai' id='vai094.025' href='#vai094.025'>Vai 094.025</a> eko ’yaṁ samayaḥ |<br>
ihāhaṁ kuśinagarīṁ piṇḍāya caritvā piṇḍapātamādāya anavataptaṁ mahāsarasaṁ gacchāmi |<br>
<a class='ref vai' id='vai094.026' href='#vai094.026'>Vai 094.026</a> tasya mamānavataptakāyikā devatā anavataptānmahāsarasaḥ pānīyamuddhṛtya ekānte na prayacchati |<br>
<a class='ref vai' id='vai094.027' href='#vai094.027'>Vai 094.027</a> cundaḥ śramaṇoddeśaḥ pāṁśukūlānyādāyānavataptaṁ mahāsaro gacchati |<br>
tasyānavataptakāyikā devatā pāṁśukūlāni dhāvayitvā tena pānīyenātmānaṁ siñcati |<br>
<a class='ref vai' id='vai094.028' href='#vai094.028'>Vai 094.028</a> yasya tāvadvayaṁ śiṣyapratiśiṣyakayāpi na tulyāḥ, sa yuṣmābhiruttare manuṣyadharme riddhiprātihāryeṇāhūtaḥ |<br>
<a class='ref vai' id='vai094.029' href='#vai094.029'>Vai 094.029</a> na śobhanaṁ bhavadbhiḥ kṛtam yacchramaṇo gautamo riddhiprātihāryeṇāhūtaḥ |<br>
<a class='ref vai' id='vai094.030' href='#vai094.030'>Vai 094.030</a> evamahaṁ jāne yathā maharddhikaḥ śramaṇo gautamo mahānubhāva iti |<br>
<a class='ref vai' id='vai094.031' href='#vai094.031'>Vai 094.031</a> raktakṣeṇābhihitam—tvaṁ tāvaccramaṇasya gautamasya pakṣaṁ vadasi |<br>
<a class='ref vai' id='vai094.032' href='#vai094.032'>Vai 094.032</a> tvayā tāvanna gantavyam |<br>
subhadreṇābhihitam—naiva gamiṣyāmīti |<br>
|<br>
<a class='ref vai' id='vai095.001' href='#vai095.001'>Vai 095.001</a> <a class='ref vai' id='vai95.000' href='#vai95.000'>Vai 95.000</a>atha rājñaḥ prasenajitaḥ kauśalasya kālo nāṁnā bhrātā abhirūpo darśanīyaḥ prāsādikaḥ śrāddho bhadraḥ kalyāṇāśayaḥ |<br>
<a class='ref vai' id='vai095.002' href='#vai095.002'>Vai 095.002</a> sa rājñaḥ prasenajitaḥ kauśalasya niveśanadvāreṇābhiniṣkrāmati |<br>
<a class='ref vai' id='vai095.003' href='#vai095.003'>Vai 095.003</a> anyatamayā cāvaruddhikayā prāsādatalagatayā rājakumāraṁ dṛṣṭvā sragdāmaṁ kṣiptam |<br>
<a class='ref vai' id='vai095.004' href='#vai095.004'>Vai 095.004</a> tat tasyopari nipatitam |<br>
mitrārimadhyamo lokaḥ |<br>
tai rājñe niveditam—yatkhalu deva jānīthāh—kālena devasyāntaḥpuraṁ prārthitam |<br>
<a class='ref vai' id='vai095.005' href='#vai095.005'>Vai 095.005</a> rājā prasenajit kauśalaścaṇḍo rabhasaḥ kakarśaḥ |<br>
<a class='ref vai' id='vai095.006' href='#vai095.006'>Vai 095.006</a> tenāparīkṣya pauruṣeyāṇāmājñā datā—gacchantu bhavantaḥ |<br>
śīghraṁ kālasya hastapādāṁś chindantu |<br>
<a class='ref vai' id='vai095.007' href='#vai095.007'>Vai 095.007</a> evaṁ deveti pauruṣeyai rājñaḥ prasenajitaḥ kauśalasya pratiśrutya kālasya vīthīmadhye hastapādāśchinnāḥ |<br>
<a class='ref vai' id='vai095.008' href='#vai095.008'>Vai 095.008</a> sa ārtasvaraṁ krandate, duḥkhāṁ tīvrāṁ kharāṁ kaṭukāmamanāpāṁ devanāṁ vedayate |<br>
kālaṁ rājakumāraṁ dṛṣṭvā mahājanakāyo vikroṣṭumārabdhaḥ |<br>
<a class='ref vai' id='vai095.009' href='#vai095.009'>Vai 095.009</a> pūraṇādāyaśca nirgranthāstaṁ pradeśamanuprāptāḥ |<br>
<a class='ref vai' id='vai095.010' href='#vai095.010'>Vai 095.010</a> kālasya jñātibhirabhihitam—etamāryāḥ kālaṁ rājakumāraṁ satyābhiyācanayā yathāpaurāṇaṁ kurudhvamiti |<br>
<a class='ref vai' id='vai095.011' href='#vai095.011'>Vai 095.011</a> pūraṇenābhihitam—eṣa śramaṇasya gautamasya śrāvakaḥ |<br>
śramaṇadharmeṇa gautamo yathāpaurāṇaṁ kariṣyati |<br>
<a class='ref vai' id='vai095.012' href='#vai095.012'>Vai 095.012</a> atha kālasya rājakumārasyaitadabhavat—kṛcchrasaṁkaṭasambādhaprāptaṁ māṁ bhagavān na samanvāharatīti viditvā gāthāṁ bhāṣate—<a class='ref vai' id='vai095.014' href='#vai095.014'>Vai 095.014</a> imāmavasthāṁ mama lokanātho na vetti saṁbādhagatasya kasmāt |<br>
<a class='ref vai' id='vai095.016' href='#vai095.016'>Vai 095.016</a> namo ’stu tasmai vigatajvarāya sarveṣu bhūteṣvanukampakāya (1)|<br>
<a class='ref vai' id='vai095.018' href='#vai095.018'>Vai 095.018</a> asaṁmoṣadharmāṇo buddhā bhagavantaḥ |<br>
tatra bhagavānāyuṣmantamānandamāmantrayate sma—gaccha tvamānanda saṁghāṭimādāya anyatamena bhikṣuṇā paścācchramaṇena yena kālo rājabhrātā tenopasaṁkrāma |<br>
<a class='ref vai' id='vai095.020' href='#vai095.020'>Vai 095.020</a> upasaṁkramya kālasya rājakumārasya hastapādān yathāsthāne sthāpayitvā evaṁ vada—ye kecit sattvā apadā vā dvipadā vā bahupadā vā arūpiṇo vā rūpiṇo vā saṁjñino vā asaṁjñino vā naivasaṁjñino vā nāsaṁjñinaḥ, tathāgato ’rhan samyaksambuddhasteṣāṁ sattvānāmagra ākhyāyate |<br>
<a class='ref vai' id='vai095.023' href='#vai095.023'>Vai 095.023</a> ye kecid dharmā asaṁskṛtā vā saṁskṛtā vā, virāgo dharmasteṣāmagra ākhyātaḥ |<br>
<a class='ref vai' id='vai095.025' href='#vai095.025'>Vai 095.025</a> anena satyena satyavākyena tava śarīram yathāpaurāṇaṁ syāt |<br>
evaṁ bhadantetyāyuṣmānānando bhagavataḥ pratiśrutya saṁghāṭīmādāyānyatamena bhikṣuṇā paścācchramaṇena yena rājabhrātā kālastenopasaṁkrāntaḥ |<br>
<a class='ref vai' id='vai095.027' href='#vai095.027'>Vai 095.027</a> upasaṁkramya kālasya rājakumārasya hastapādān yathāsthāne sthāpayitvā evamāha—ye kecit sattvā apadā vā dvipadā vā catuṣpadā vā bahupadā vā yāvannaivasaṁjñino nāsaṁjñinaḥ, tathāgato ’rhan samyaksambuddhasteṣāṁ sattvānāmagra ākhyātaḥ |<br>
<a class='ref vai' id='vai095.029' href='#vai095.029'>Vai 095.029</a> ye keciddharmāḥ saṁkṛtā vā asaṁskṛtā vā, virāgo dharmasteṣāmagra ākhyātaḥ |<br>
<a class='ref vai' id='vai095.030' href='#vai095.030'>Vai 095.030</a> ye kecit saṁghā vā gaṇā vā pūgā vā parṣado vā, tathāgataśrāvakasaṁghasteṣāmagra ākhyātaḥ |<br>
<a class='ref vai' id='vai095.031' href='#vai095.031'>Vai 095.031</a> anena satyena satyavākyena tava śarīram yathāpaurāṇaṁ bhavatu |<br>
<a class='ref vai' id='vai095.032' href='#vai095.032'>Vai 095.032</a> sahābhidhānāt kālasya rājakumārasya śarīram yathāpaurāṇaṁ saṁvṛttam, <a class='ref vai' id='vai96.000' href='#vai96.000'>Vai 96.000</a>yathāpi tatra buddhasya buddhānubhāvena devatānāṁ ca devatānubhāvena |<br>
<a class='ref vai' id='vai096.001' href='#vai096.001'>Vai 096.001</a> kālena kumāreṇa tenaiva saṁvegena anāgāmiphalaṁ sākṣātkṛtam ṛddhiścāpi nirhṛtā |<br>
<a class='ref vai' id='vai096.002' href='#vai096.002'>Vai 096.002</a> tena bhagavata ārāmo niryātitaḥ |<br>
sa bhagavata upasthānaṁ kartumārabdhaḥ |<br>
<a class='ref vai' id='vai096.003' href='#vai096.003'>Vai 096.003</a> yatrāsya śarīraṁ gaṇḍagaṇḍaṁ kṛtaṁ tasya gaṇḍaka ārāmika iti saṁjñā saṁvṛttā |<br>
<a class='ref vai' id='vai096.004' href='#vai096.004'>Vai 096.004</a> atha rājñā prasenajitā kauśalena sarvopakaraṇaiḥ sa pravāritaḥ |<br>
kālenābhihitam—na mama tvayā prayojanam |<br>
<a class='ref vai' id='vai096.005' href='#vai096.005'>Vai 096.005</a> bhagavata evopasthānaṁ kariṣyāmīti |<br>
|<br>
<a class='ref vai' id='vai096.006' href='#vai096.006'>Vai 096.006</a> rājñā prasenajitā kauśalena antarā ca śrāvastīmantarā ca jetavanamatrāntarādbhagavataḥ prātihāryamaṇḍapaḥ kāritaḥ śatasahasrahastah … caturṇāṁ maṇḍapo vitataḥ |<br>
<a class='ref vai' id='vai096.007' href='#vai096.007'>Vai 096.007</a> bhagavataḥ siṁhāsanaṁ prajñaptam |<br>
<a class='ref vai' id='vai096.008' href='#vai096.008'>Vai 096.008</a> anyatīrthikaśrāvakairapi pūrṇādīnaṁ nirgranthānāṁ prayekapratyekamaṇḍapaḥ kāritaḥ |<br>
<a class='ref vai' id='vai096.009' href='#vai096.009'>Vai 096.009</a> rājñā prasenajitā kauśalena saptame divase yāvajjetavanam yāvacca bhagavataḥ prātihāryamaṇḍapo ’ntarāt sarvo ’sau pradeśo ’pagatapāṣāṇaśarkarakaṭhalyo vyavasthitaḥ |<br>
<a class='ref vai' id='vai096.010' href='#vai096.010'>Vai 096.010</a> dhūpacūrṇāndhakāraḥ kṛtaḥ |<br>
<a class='ref vai' id='vai096.011' href='#vai096.011'>Vai 096.011</a> chatradhvajapatākāgandhodakapariṣikto nānāpuṣpābhikīrṇo ramaṇīyaḥ |<br>
antarāntarā ca puṣpamaṇḍapāḥ sajjīkṛtāḥ |<br>
|<br>
<a class='ref vai' id='vai096.013' href='#vai096.013'>Vai 096.013</a> atha bhagavān saptame divase pūrvāhṇe nivāsya pātracīvaramādāya śrāvastīṁ piṇḍāya pravikṣat |<br>
<a class='ref vai' id='vai096.014' href='#vai096.014'>Vai 096.014</a> śrāvastīṁ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṁ pratiśrāmya bahirvihārasya pādau prakṣālya vihāraṁ praviṣṭaḥ pratisamlayanāya |<br>
<a class='ref vai' id='vai096.015' href='#vai096.015'>Vai 096.015</a> atha rājā prasenajit kauśalo ’nekaśataparivāro ’nekasahasraparivāro ’nekaśatasahasraparivāro yena bhagavataḥ prātihāryamaṇḍapastenopasaṁkrāntaḥ |<br>
<a class='ref vai' id='vai096.017' href='#vai096.017'>Vai 096.017</a> upasaṁkramya prajñapta evāsane niṣaṇṇaḥ |<br>
tīrthyā api mahājanakāyaparivṛtā yena maṇḍapastenopasaṁkrāntāḥ |<br>
<a class='ref vai' id='vai096.018' href='#vai096.018'>Vai 096.018</a> upasaṁkramya prayekapratyekasminnāsane niṣaṇṇāḥ |<br>
<a class='ref vai' id='vai096.019' href='#vai096.019'>Vai 096.019</a> niṣadya rājānaṁ prasenajitaṁ kauśalamidamavocat—yatkhalu deva jānīyāh—ete vayamāgatāḥ |<br>
<a class='ref vai' id='vai096.020' href='#vai096.020'>Vai 096.020</a> kutra etarhi śramaṇo gautamah? tena bhavanto muhūrtamāgamayata |<br>
eṣa idānīṁ bhagavānadhigamiṣyati |<br>
<a class='ref vai' id='vai096.021' href='#vai096.021'>Vai 096.021</a> atha rājā prasenajit kauśala uttaraṁ māṇavamāmantrayate—ehi tvamuttra, yena bhagavāṁstenopasaṁkrāma |<br>
<a class='ref vai' id='vai096.023' href='#vai096.023'>Vai 096.023</a> upasaṁkramyāsmākaṁ vacanena bhagavataḥ pādau śirasā vanditvā alpābādhatāṁ ca pṛccha, alpātaṅkatāṁ ca laghūtthānatāṁ ca yātrāṁ ca balaṁ ca sukhaṁ ca anavadyatāṁ ca sparśavihāratāṁ ca |<br>
<a class='ref vai' id='vai096.024' href='#vai096.024'>Vai 096.024</a> evaṁ ca vada—rājā bhadanta prasenajit kauśala evamāha—ime bhadanta tīrthyā āgatā yasyedānīṁ kālaṁ manyate |<br>
<a class='ref vai' id='vai096.025' href='#vai096.025'>Vai 096.025</a> evaṁ devetyuttaro māṇavo rājñaḥ prasenajitaḥ kauśalasya pratiśrutya yena bhagavāṁstenopasaṁkrāntaḥ |<br>
<a class='ref vai' id='vai096.026' href='#vai096.026'>Vai 096.026</a> upasaṁkramya bhagavatā sārdhaṁ saṁmukhaṁ saṁmodanīṁ saṁrañjanīṁ vividhāṁ kathāṁ vyatisārya ekānte niṣaṇṇaḥ |<br>
<a class='ref vai' id='vai096.027' href='#vai096.027'>Vai 096.027</a> ekāntaniṣaṇṇa uttaro māṇavo bhagavantamidamavocat—rājā bhadanta prasenajit kauśalo bhagavataḥ pādau śirasā vandate, alpābādhatāṁ ca pṛcchati alpātaṅkatāṁ ca laghūtthānatāṁ ca yātraṁ ca balaṁ ca sukhaṁ ca anavadyatāṁ ca sparśavihāratāṁ ca |<br>
<a class='ref vai' id='vai096.030' href='#vai096.030'>Vai 096.030</a> sukhī bhavatu māṇava prasenajit kauśalastvaṁ ca |<br>
rājā bhadanta prasenajit kauśala evamāha—ime bhadanta tīrthyā āgatā yasyedānīṁ bhagavān kālaṁ manyate |<br>
<a class='ref vai' id='vai096.031' href='#vai096.031'>Vai 096.031</a> evamukte bhagavānuttaraṁ māṇavamidamavocat—māṇava eṣo ’hamadyāgacchāmi |<br>
<a class='ref vai' id='vai096.032' href='#vai096.032'>Vai 096.032</a> bhagavatā tathādhiṣṭhito yathottaro <a class='ref vai' id='vai97.000' href='#vai97.000'>Vai 97.000</a>māṇavastat evoparivihāyasā prakrāntaḥ, yena rājā prasenajit kauśalastenopasaṁkrāntaḥ |<br>
<a class='ref vai' id='vai097.002' href='#vai097.002'>Vai 097.002</a> adrākṣīdrājā prasenajit kauśala uttaraṁ māṇavakamupari vihāyasā āgacchatam |<br>
dṛṣṭvā ca punastīrthyānidamavocat—vidarśitaṁ bhagavatottare manuṣyadharme riddhiprātihāryam |<br>
<a class='ref vai' id='vai097.003' href='#vai097.003'>Vai 097.003</a> yūyamapi vidarśayata |<br>
<a class='ref vai' id='vai097.004' href='#vai097.004'>Vai 097.004</a> tīrthyāḥ kathayanti—mahājanakāyo ’tra mahārāja saṁnipatitaḥ |<br>
kiṁ tvaṁ jñāsyasi kenaitad vidarśitamasmābhirvā śramaṇena gautamena? atha bhagavāṁstadrūpaṁ samādhiṁ samāpanno yathā samāhite citte ’rgaḍacchidreṇārciṣo nirgatya bhagavataḥ prātihāryamaṇḍape nipatitāḥ, sarvaśca prātihāryamaṇḍapaḥ prajvalitaḥ |<br>
<a class='ref vai' id='vai097.007' href='#vai097.007'>Vai 097.007</a> adrākṣustīrthyā bhagavataḥ prātihāryamaṇḍapaṁ prajvalitam, dṛṣṭvā ca punaḥ prasenajitaṁ kauśalamidamavocat—eṣa idānīṁ mahārāja śramaṇasya gautamasya prātihāryamaṇḍapaḥ prajvalitaḥ |<br>
<a class='ref vai' id='vai097.009' href='#vai097.009'>Vai 097.009</a> gaccha idānīṁ nirvāpaya |<br>
atha so ’gniraspṛṣṭa eva vāriṇā sarvaprātihāryamaṇḍapamadagdhvā svayameva nirvṛto yathāpi tadbuddhasya buddhānubhāvena devatānāṁ ca devatānubhāvena |<br>
<a class='ref vai' id='vai097.010' href='#vai097.010'>Vai 097.010</a> atha rājā prasenajit kauśalastīrthyānidamavocat—vidarśitaṁ bhagavatottare manuṣyadharme riddhiprātihāryam |<br>
<a class='ref vai' id='vai097.012' href='#vai097.012'>Vai 097.012</a> yūyamapi vidarśayata |<br>
tīrthyāḥ kathayanti—mahājanakāyo ’tra mahārāja saṁnipatitaḥ |<br>
<a class='ref vai' id='vai097.013' href='#vai097.013'>Vai 097.013</a> kiṁ tvaṁ jñāsyasi kena etadvidarśitamasmābhirvā śramaṇena gautamena? bhagavatā kanakamarīcikāvabhāsā utsṛṣṭāḥ, yena sarvaloka udāreṇāvabhāsena sphuṭo ’bhūt |<br>
<a class='ref vai' id='vai097.014' href='#vai097.014'>Vai 097.014</a> adrākṣīdrājā prasenajit kauśalaḥ sarvalokamudāreṇāvabhāsena sphuṭam |<br>
<a class='ref vai' id='vai097.015' href='#vai097.015'>Vai 097.015</a> dṛṣṭvā ca punastīrthyānāmantrayate—vidarśitaṁ bhagavatottare manuṣyadharme riddhiprātihāryam |<br>
<a class='ref vai' id='vai097.016' href='#vai097.016'>Vai 097.016</a> yūyamapi vidarśayata |<br>
tīrthyāḥ kathayanti—mahājanakāyo ’tra mahārāja saṁnipatitaḥ |<br>
<a class='ref vai' id='vai097.017' href='#vai097.017'>Vai 097.017</a> kiṁ tvaṁ jñāsyasi kena etadvidarśitamasmābhirvā śramaṇena gautamena? bhagavatā kanakamarīcikāvabhāsā utsṛṣṭā yena sarvaloka udāreṇāvabhāsena sphuṭo ’bhūt |<br>
<a class='ref vai' id='vai097.019' href='#vai097.019'>Vai 097.019</a> adrākṣīdrājā prasenajit kauśalaḥ sarvalokamudāreṇāvabhāsena sphuṭam |<br>
dṛṣṭvā ca punastīrthyānāmantrayate—vidarśitaṁ bhagavatottare manuṣyadharme riddhiprātihāryam |<br>
<a class='ref vai' id='vai097.020' href='#vai097.020'>Vai 097.020</a> yūyamapi vidarśayata |<br>
<a class='ref vai' id='vai097.021' href='#vai097.021'>Vai 097.021</a> tīrthyāḥ kathayanti—mahājanakāyo ’tra mahārāja saṁnipatitaḥ |<br>
kiṁ tvaṁ jñāsyasi kena etadvidarśitamasmābhirvā śramaṇena vā gautamena? gaṇḍakenārāmikauravād dvīpāt karṇikāravṛkṣamādāya bhagavataḥ prātihāryamaṇḍapasyāgrataḥ sthāpitaḥ |<br>
<a class='ref vai' id='vai097.023' href='#vai097.023'>Vai 097.023</a> ratnakenāpyārāmikena gandhamādanādaśokavṛkṣamānīya bahgavataḥ prātihāryamaṇḍapasya pṛṣṭhataḥ sthāpitaḥ |<br>
<a class='ref vai' id='vai097.024' href='#vai097.024'>Vai 097.024</a> atha rājā prasenajit kauśalastīrthyānidamavocat—vidarśitaṁ bhagavatottare manuṣyadharme riddhiprātihāryam |<br>
<a class='ref vai' id='vai097.025' href='#vai097.025'>Vai 097.025</a> yūyamapi vidarśayata |<br>
<a class='ref vai' id='vai097.026' href='#vai097.026'>Vai 097.026</a> tīrthyāḥ kathayanti—mahājanakāyo ’tra saṁnipatitaḥ |<br>
kiṁ tvaṁ jñāsyasi kena etadvidarśitamasmābhirvā śramaṇena gautamena? bhagavatā sābhisaṁskāreṇa pṛthivyāṁ pādau nyastau |<br>
<a class='ref vai' id='vai097.028' href='#vai097.028'>Vai 097.028</a> mahāpṛthivīcālaḥ saṁvṛttaḥ |<br>
ayaṁ trisamāhasramahāsāhasro lokadhāturiyaṁ mahāpṛthivī ṣaḍvikāraṁ kampati prakampati saṁprakampati |<br>
<a class='ref vai' id='vai097.029' href='#vai097.029'>Vai 097.029</a> calati saṁcalati saṁpracalati |<br>
vyathati saṁvyathati saṁpravyathati |<br>
<a class='ref vai' id='vai097.030' href='#vai097.030'>Vai 097.030</a> pūrvāvanamati paścimonnamati |<br>
<span class='supplied'>pūrvonnamati paścimāvanamati |<br></span> <a class='ref vai' id='vai097.031' href='#vai097.031'>Vai 097.031</a> dakṣiṇonnamati uttarāvanamati |<br>
uttaronnamati dakṣiṇāvanamati |<br>
madhye unnamati ante ’vanamati |<br>
<a class='ref vai' id='vai097.032' href='#vai097.032'>Vai 097.032</a> madhye ’vanamati ante unnamati |<br>
imau sūryacandramasau bhāsatastapato virocataḥ |<br>
<a class='ref vai' id='vai098.001' href='#vai098.001'>Vai 098.001</a> <a class='ref vai' id='vai98.000' href='#vai98.000'>Vai 98.000</a>vicitrāṇi ca āścaryādbhutāni prādurbhūtāni |<br>
gaganatalasthā devatā bhagavata upariṣṭāddivyānyutpalāni kṣipanti padmāni kumudāni puṇḍarīkānyagarucūrṇāni candanacūrṇāni tagaracūrṇāni tamālapatrāṇi, divyāni māndārakāṇi puṣpāṇi kṣipanti, divyāni ca vāditrāṇi saṁpravādayanti, cailavikṣepaṁ cākārṣuḥ |<br>
|<br>
<a class='ref vai' id='vai098.005' href='#vai098.005'>Vai 098.005</a> atha teṣām ṛṣīṇāmetadabhavat—kimarthaṁ mahāpṛthivīcālaḥ saṁvṛtta iti |<br>
teṣāmetadabhavat—nūnamasmākaṁ sabrahmacāribhiḥ śramaṇo gautamo riddhyā āhūto bhaviṣyatīti viditvā pañca ṛṣiśatāni śrāvastīṁ saṁprasthitāni |<br>
<a class='ref vai' id='vai098.007' href='#vai098.007'>Vai 098.007</a> teṣāmāgacchatāṁ bhagavatā ekāyano mārgo ’dhiṣṭhitaḥ |<br>
<a class='ref vai' id='vai098.008' href='#vai098.008'>Vai 098.008</a> adrākṣuste ṛṣayo bhagavantaṁ dūrādeva dvātriṁśatā mahāpuruṣalakṣaṇaiḥ samalaṁkṛtaṁ mūrtimantamiva dharmaṁ havyāvasiktamiva hutavahaṁ kāñcanabhājanasthamiva pradīpaṁ jaṅgamamiva suvarṇaparvataṁ nānāratnavicitramiva suvarṇarūpaṁ sphuṭapaṭumahāvimalaviśuddhabuddhiṁ buddhaṁ bhagavantam |<br>
<a class='ref vai' id='vai098.010' href='#vai098.010'>Vai 098.010</a> dṛṣṭvā ca punar na tathā dvādaśavarṣe ’bhyastaśamatho yogācārasya cittasya kalyātām, janayati, aputrasya vā putraḥ pratilambho daridrasya vā nidhidarśanaṁ rājyābhinandino vā rājyābhiṣeko yathā tatprathamatapūrvabuddhāropitakuśalamūlānāṁ tatprathamato buddhadarśanam |<br>
<a class='ref vai' id='vai098.013' href='#vai098.013'>Vai 098.013</a> atha te ṛṣayo yena bhagavāṁstenopasaṁkrāntāḥ |<br>
<a class='ref vai' id='vai098.014' href='#vai098.014'>Vai 098.014</a> upasaṁkramya bhagavataḥ pādau śirasā vanditvā ekānte sthitāḥ |<br>
ekāntasthitāste ṛṣayo bhagavantamidamavocat—labhemahi vayaṁ bhadanta svākhyāte dharmavinaye pravrajyāmupasampadaṁ bhikṣubhāvam |<br>
<a class='ref vai' id='vai098.016' href='#vai098.016'>Vai 098.016</a> carema vayaṁ bhagavato ’ntike pravrajya brahmacaryam |<br>
te bhagavatā brāhmeṇa svareṇāhūtāh—eta bhikṣavaścarata brahmacaryam |<br>
<a class='ref vai' id='vai098.017' href='#vai098.017'>Vai 098.017</a> sahābhidhānānmuṇḍāḥ saṁvṛttāḥ saṁghāṭīprāvṛtāḥ pātrakaravyagrahastāḥ saptāhāvaropitakeśaśmaśravo varṣaśatopasampannasya bhikṣorīryāpathenāvasthitāḥ |<br>
<a class='ref vai' id='vai098.019' href='#vai098.019'>Vai 098.019</a> ehīti coktāśca tathāgatena muṇḍāśca saṁghāṭiparītadehāḥ |<br>
<a class='ref vai' id='vai098.021' href='#vai098.021'>Vai 098.021</a> satya(dyah) praśāntendriyā eva tasthurevaṁ sthitā buddhamanorathena (2)|<br>
<a class='ref vai' id='vai098.023' href='#vai098.023'>Vai 098.023</a> atha bhagavān divyamānuṣyeṇa pūjāsatkāreṇa satkṛto gurukṛto māninaḥ pūjito ’rhannarhatparivāro saptabhiśca nikāyaiḥ saṁpuraskṛto mahatā ca janaughena yena prātihāryamaṇḍapastenopasaṁkrāntaḥ |<br>
<a class='ref vai' id='vai098.025' href='#vai098.025'>Vai 098.025</a> upasaṁkramya purastādbhikṣusaṁghasya prajñapta evāsane niṣaṇṇaḥ |<br>
bhagavataḥ kāyādraśmayo nirgatya sarvaṁ prātihāryamaṇḍapaṁ suvarṇavarṇāvabhāsaṁ kṛtavatyaḥ |<br>
<a class='ref vai' id='vai098.026' href='#vai098.026'>Vai 098.026</a> atha lūhasudatto gṛhapatirutthāyāsanādekāṁsamuttarāsaṅgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya yena bhagavāṁstenāñjaliṁ praṇamya bhagavantamidamavocat—alpotsuko bhagavān bhavatu |<br>
<a class='ref vai' id='vai098.028' href='#vai098.028'>Vai 098.028</a> ahaṁ tīrthyaiḥ sārdhamuttare manuṣyadharme riddhiprātihāryaṁ vidarśayiṣyāmi |<br>
<a class='ref vai' id='vai098.029' href='#vai098.029'>Vai 098.029</a> nirbhartsayiṣyāmi tīrthyān |<br>
saha dharmeṇa nandayiṣyāmi devamanuṣyān |<br>
<a class='ref vai' id='vai098.030' href='#vai098.030'>Vai 098.030</a> toṣayiṣyāmi sajjanahṛdayamanāṁsi |<br>
na tvaṁ gṛhapate ebhih ṛddhyā āhūtaḥ, api tvahaṁ tīrthyaī riddhyā āhūtaḥ |<br>
<a class='ref vai' id='vai098.031' href='#vai098.031'>Vai 098.031</a> ahamuttare manuṣyadharme riddhiprātihāryaṁ vidarśayiṣyāmi |<br>
<a class='ref vai' id='vai098.032' href='#vai098.032'>Vai 098.032</a> sthānametadvidyate yattīrthyā evaṁ vadeyuh—nāsti śramaṇasya gautamasyottare manuṣyadharme riddhiprātihāryam<a class='ref vai' id='vai99.000' href='#vai99.000'>Vai 99.000</a> |<br>
<a class='ref vai' id='vai099.001' href='#vai099.001'>Vai 099.001</a> śrāvakasyaiṣā gṛhiṇo ’vadātavasanasya ṛddhiriti |<br>
niṣīda tvaṁ gṛhapate yathāsvake āsane |<br>
<a class='ref vai' id='vai099.002' href='#vai099.002'>Vai 099.002</a> niṣaṇṇo lūhasudatto gṛhapatiryathāsvake āsane |<br>
yathā lūhasudatto gṛhapatirevaṁ kālo rājabhrātā, rambhaka ārāmikaḥ, ṛddhilamātā upāsikā śramaṇoddeśikā, cundaḥ śramaṇoddeśaḥ, utpalavarṇā bhikṣuṇī |<br>
<a class='ref vai' id='vai099.004' href='#vai099.004'>Vai 099.004</a> athāyuṣmān mahāmaudgalyāyana utthāyāsanādekāṁsamuttarāsaṅgaṁ kṛtvā yena bhagavāṁstenāñjaliṁ praṇamya bhagavantamidamavocat—alpotsuko bhagavān bhavatu |<br>
<a class='ref vai' id='vai099.005' href='#vai099.005'>Vai 099.005</a> ahaṁ tīrthyaiḥ sārdhamuttare manuṣyadharme riddhiprātihāryaṁ vidarśayiṣyāmi |<br>
<a class='ref vai' id='vai099.006' href='#vai099.006'>Vai 099.006</a> tīrthyān nigṛhṇiṣyāmi |<br>
saha dharmeṇa nandayiṣyāmi devamanuṣyān |<br>
<a class='ref vai' id='vai099.007' href='#vai099.007'>Vai 099.007</a> toṣayiṣyāmi sajjanagṛhṛdayamanāṁsi |<br>
pratibalastvaṁ maudgalyāyana tīrthyān sahadharmeṇa nigṛhītum |<br>
<a class='ref vai' id='vai099.008' href='#vai099.008'>Vai 099.008</a> api tu na tvaṁ tīrthyai riddhyā āhūtaḥ |<br>
ahameṣāmuttare manuṣyadharme riddhiprātihāryaṁ vidarśayiṣyāmi hitāya prāṇinām |<br>
<a class='ref vai' id='vai099.009' href='#vai099.009'>Vai 099.009</a> nirbhartsayiṣyāmi tīrthyān |<br>
nandayiṣyāmi devamanuṣyān |<br>
<a class='ref vai' id='vai099.010' href='#vai099.010'>Vai 099.010</a> toṣayiṣyāmi sajjanahṛdayamanāṁsi |<br>
niṣīda tvaṁ maudgalyāyana yathāsvake āsane |<br>
<a class='ref vai' id='vai099.011' href='#vai099.011'>Vai 099.011</a> niṣaṇṇa āyuṣmān mahāmaudgalyāyano yathāsvake āsane |<br>
tatra bhagavān rājānaṁ prasenajitaṁ kauśalamāmantrayate—ko mahārāja tathāgatamadhyeṣate uttare manuṣyadharme riddhiprātihāryaṁ hitāya prāṇinām? atha rājā prasenajit kauśala utthāyāsanādekāṁsamuttarāsaṅgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya yena bhagavāṁstenāñjaliṁ praṇamya bhagavantametadavocat—ahaṁ bhadanta bhagavantamadhyeṣe uttare manuṣyadharme riddhiprātihāryaṁ vidarśayitum |<br>
<a class='ref vai' id='vai099.015' href='#vai099.015'>Vai 099.015</a> bhagavānuttare manuṣyadharme riddhiprātihāryam <span class='supplied'>vidarśayatu</span> hitāya prāṇinām |<br>
<a class='ref vai' id='vai099.016' href='#vai099.016'>Vai 099.016</a> nirbhartsayatu tīrthyān |<br>
<a class='ref vai' id='vai099.017' href='#vai099.017'>Vai 099.017</a> nandayatu devamanuṣyān |<br>
toṣayatu sajjanahṛdayamanāṁsi |<br>
atha bhagavāṁstadrūpaṁ samādhiṁ samāpanno yathā samāhite citte svasminnāsane ’ntarhitaḥ pūrvasyāṁ diśi uparivihāyasamabhyudgamya caturvidhamīryāpathaṁ kalpayati tadyathā—caṁkramyate tiṣṭhati niṣīdati śayyāṁ kalpayati |<br>
<a class='ref vai' id='vai099.020' href='#vai099.020'>Vai 099.020</a> tejodhātumapi saṁpadyate |<br>
tejodhātusamāpannasya buddhasya bhagavato vividhānyarcīṣi kāyānniścaranti tadyathā nīlapītāni lohitānyavadātāni mañjiṣṭhāni sphaṭikavarṇāni |<br>
<a class='ref vai' id='vai099.021' href='#vai099.021'>Vai 099.021</a> anekānyapi prātihāryāṇi vidarśyati |<br>
<a class='ref vai' id='vai099.022' href='#vai099.022'>Vai 099.022</a> adhaḥkāyaṁ prajvālayati, uparimāt kāyācchītalā vāridhārāḥ syandante |<br>
<a class='ref vai' id='vai099.023' href='#vai099.023'>Vai 099.023</a> yathā pūrvasyāṁ diśi evaṁ dakṣiṇasyāṁ diśīti caturdiśaṁ caturvidham ṛddhiprātihāryaṁ vidarśya tān ṛddhyabhisaṁskārān pratiprasrabhya prajñapta evāsane niṣaṇṇaḥ |<br>
<a class='ref vai' id='vai099.024' href='#vai099.024'>Vai 099.024</a> niṣadya bhagavān rājānaṁ prasenajitaṁ kauśalamidamavocat—iyaṁ mahārāja tathāgatasya sarvaśrāvakasādhāraṇā ṛddhiḥ |<br>
<a class='ref vai' id='vai099.026' href='#vai099.026'>Vai 099.026</a> tatra bhagavān dvirapi rājānaṁ prasenajitaṁ kauśalamāmantrayate—ko mahārāja tathāgatamadhyeṣate ’sādhāraṇāyām ṛddhyāmuttare manuṣyadharme riddhiprātihāryaṁ hitāya prāṇinām? atha rājā prasenajit kauśala utthāyāsanādekāṁsamuttarāsaṅgaṁ kṛtvā dakṣiṇaṁ jānumaṇḍalaṁ pṛthivyāṁ pratiṣṭhāpya yena bhagavāṁstenāñjaliṁ praṇamya bhagavantamidamavocat—ahaṁ bhadanta bhagavantamadhyeṣe ’sādhāraṇāyām ṛddhyāmuttare manuṣyadharme ṛddhiprātihāryaṁ hitāya prāṇinām |<br>
<a class='ref vai' id='vai099.030' href='#vai099.030'>Vai 099.030</a> nirbhartsayatu tīrthyān |<br>
<a class='ref vai' id='vai099.031' href='#vai099.031'>Vai 099.031</a> nandayatu devamanuṣyān |<br>
toṣayatu sajjanahṛdayamanāṁsi |<br>
|<br>
<a class='ref vai' id='vai099.032' href='#vai099.032'>Vai 099.032</a> bhagavatā laukikaṁ cittamutpāditam |<br>
dharmatā khalu buddhānāṁ bhagavatām yadi laukikaṁ cittamutpādayanti, antaśaḥ kuntapipīliko ’pi prāṇī bhagavatah cetasi cittamājānanti |<br>
atha lokottaracittamutpādayanti, tatrāgatirbhavati pratyekabuddhānāmapi, kaḥ punarvādaḥ śrāvakāṇām? atha śakrabrahmādīnāṁ devānāmetadabhavat—kimarthaṁ bhagavatā laukikaṁ cittamutpāditam? teṣāmetadabhavat—śrāvastyāṁ mahāprātihāryaṁ vidarśayitukāmo hitāya prāṇinām |<br>
<a class='ref vai' id='vai100.004' href='#vai100.004'>Vai 100.004</a> atha śakrabrahmādayo devā anekāni ca devatāśatasahasrāṇi bhagavataścetasā cittamājñāya tadyathā balavān puruṣaḥ saṁkuñcitaṁ vā bāhuṁ prasārayet, prasāritaṁ vā saṁkuñcayet, evameva śakrabrahmādayo devā anekāni ca devatāśatasahasrāṇi ca devaloke ’ntarhitāni, bhagavataḥ puratastasthuḥ |<br>
<a class='ref vai' id='vai100.006' href='#vai100.006'>Vai 100.006</a> atha brahmādayo devā bhagavantaṁ triḥ pradakṣiṇīkṛtya bhagavataḥ pādau śirasā vanditvā dakṣiṇaṁ pārśvaṁ niśritya niṣaṇṇāḥ |<br>
<a class='ref vai' id='vai100.008' href='#vai100.008'>Vai 100.008</a> śakrādayo devā bhagavantaṁ triḥ pradakṣiṇīktya bhagavataḥ pādau śirasā vanditvā vāmaṁ pārśvaṁ niśritya niṣaṇṇāḥ |<br>
<a class='ref vai' id='vai100.009' href='#vai100.009'>Vai 100.009</a> nandopanandābhyāṁ nāgarājābhyāṁ bhagavata upanāmitaṁ nirmitaṁ sahasrapatraṁ śakaṭacakramātraṁ sarvasauvarṇaṁ ratnadaṇḍaṁ padmam |<br>
<a class='ref vai' id='vai100.010' href='#vai100.010'>Vai 100.010</a> bhagavāṁśca padmakarṇikāyāṁ niṣaṇṇaḥ paryaṅkamābhujya ṛjuṁ kāyaṁ praṇidhāya pratimukhaṁ smṛtimupasthāpya |<br>
<a class='ref vai' id='vai100.011' href='#vai100.011'>Vai 100.011</a> padmasyopari padmaṁ nirmitam |<br>
<a class='ref vai' id='vai100.012' href='#vai100.012'>Vai 100.012</a> tatrāpi bhagavān paryaṅkaniṣaṇṇaḥ |<br>
evamagrataḥ pṛṣṭhataḥ pārśvataḥ |<br>
evaṁ bhagavatā buddhapiṇḍī nirmitā yāvadakaniṣṭhabhavanamupādāya buddhā bhagavanto parṣannirmitam(?) |<br>
<a class='ref vai' id='vai100.013' href='#vai100.013'>Vai 100.013</a> kecidbuddhanirmāṇāṁścakramyante, kecit tiṣṭhanti, kecinniṣīdanti, kecicchāyāṁ kalpayanti, tejodhātumapi samāpadyante, jvalanatapanavarṣaṇavidyotanaprātihāryāṇi kurvanti |<br>
<a class='ref vai' id='vai100.015' href='#vai100.015'>Vai 100.015</a> anye praśnān pṛcchanti, anye visarjayanti |<br>
<a class='ref vai' id='vai100.016' href='#vai100.016'>Vai 100.016</a> gāthādvayaṁ bhāṣante—<a class='ref vai' id='vai100.017' href='#vai100.017'>Vai 100.017</a> ārabhadhvaṁ niṣkrāmata yujyadhvaṁ buddhaśāsane |<br>
<a class='ref vai' id='vai100.018' href='#vai100.018'>Vai 100.018</a> dhunīta mṛtyunaḥ sainyaṁ naḍāgāramiva kuñjaraḥ (3)|<br>
<a class='ref vai' id='vai100.019' href='#vai100.019'>Vai 100.019</a> yo hyasmin dharmavinaye apramattaścariṣyati |<br>
<a class='ref vai' id='vai100.020' href='#vai100.020'>Vai 100.020</a> prahāya jātisaṁsāraṁ duḥkhasyāntaṁ kariṣyati (4)|<br>
<a class='ref vai' id='vai100.021' href='#vai100.021'>Vai 100.021</a> bhagavatā tathā adhiṣṭhitam yathā sarvaloko ’ nāvṛtamadrākṣīdbuddhāvataṁsakam yāvadakaniṣṭhabhavanamupādāya antato bāladārakā api, yathāpi tadbuddhasya buddhānubhāvena devatānāṁ ca devatānubhāvena |<br>
|<br>
<a class='ref vai' id='vai100.024' href='#vai100.024'>Vai 100.024</a> tatra bhagavān bhikṣūnāmantrayate sma—tāvat pratigṛhṇīta bhikṣavo ’nupūrve sthitāyā buddhapiṇḍyā nimittam |<br>
<a class='ref vai' id='vai100.025' href='#vai100.025'>Vai 100.025</a> ekapade ’ntardhāsyanti |<br>
yāvadekapade ’ntarhitā |<br>
atha bhagavāṁstam ṛddhyābhisaṁskrāraṁ pratiprasrabhya prajñapta evāsane niṣaṇṇaḥ |<br>
<a class='ref vai' id='vai100.026' href='#vai100.026'>Vai 100.026</a> niṣadya bhagavāṁstasyāṁ velāyāṁ gāthāṁ bhāṣate—<a class='ref vai' id='vai100.028' href='#vai100.028'>Vai 100.028</a> tāvadabhāsate kṛmiryāvannodayate divākaraḥ |<br>
<a class='ref vai' id='vai100.029' href='#vai100.029'>Vai 100.029</a> virocana udgate tu vairavyārto(?) bhavati na cāvabhāsate (5)|<br>
<a class='ref vai' id='vai100.030' href='#vai100.030'>Vai 100.030</a> tāvadavabhāsitamāsa tārkikairyāvannoditavāṁstathāgataḥ |<br>
<a class='ref vai' id='vai100.031' href='#vai100.031'>Vai 100.031</a> saṁbuddhāvabhāsite tu loke na tārkiko bhāsate na cāsya śrāvakaḥ (6)|<br>
<a class='ref vai' id='vai100.032' href='#vai100.032'>Vai 100.032</a> atha rājā prasenajit kauśalastīrthyānidamavocat—vidarśitaṁ bhagavatā uttare manuṣyadharme riddhiprātihāryam |<br>
<a class='ref vai' id='vai100.033' href='#vai100.033'>Vai 100.033</a> yūyamapi vidarśayadhvam |<br>
evamukte tīrthyāstūṣṇīmbhūtā yāvat <a class='ref vai' id='vai101.000' href='#vai101.000'>Vai 101.000</a>prayāṇaparamāḥ sthitāḥ |<br>
<a class='ref vai' id='vai101.001' href='#vai101.001'>Vai 101.001</a> dvirapi prasenajit kauśalastīrthyānidamavocat—vidarśitaṁ bhagavatā uttare manuṣyadharme riddhiprātihāryam |<br>
<a class='ref vai' id='vai101.002' href='#vai101.002'>Vai 101.002</a> yūyamapi vidarśayadhvam |<br>
evamukte tīrthyā anyonyaṁ vighaṭṭayanta evāhuh—tvamuttiṣṭha tvamuttiṣṭheti |<br>
<a class='ref vai' id='vai101.003' href='#vai101.003'>Vai 101.003</a> na kaścidapyuttiṣṭhati |<br>
|<br>
<a class='ref vai' id='vai101.004' href='#vai101.004'>Vai 101.004</a> tena khalu punaḥ samayena pāñciko mahāsenāpatistasyāmeva parṣadi saṁnipatito ’bhūt saṁnipatitaḥ |<br>
<a class='ref vai' id='vai101.005' href='#vai101.005'>Vai 101.005</a> atha pāñcikasya yakṣasenāpateretadabhavat—ciramapi te ime mohapuruṣā bhagavantaṁ viheṭhayiṣyanti bhikṣusaṁghaṁ ceti viditvā tumulaṁ vātavarṣaṁ saṁjanayya mahāntamutsṛṣṭavān |<br>
<a class='ref vai' id='vai101.006' href='#vai101.006'>Vai 101.006</a> tumulena vātavarṣeṇa tīrthyāṇāṁ maṇḍapā adarśanapathe kṣiptāḥ |<br>
<a class='ref vai' id='vai101.007' href='#vai101.007'>Vai 101.007</a> tīrthyā hyaśanivarṣeṇa bādhyamānā diśo digbhyo vicalanti |<br>
<a class='ref vai' id='vai101.008' href='#vai101.008'>Vai 101.008</a> anekāni prāṇiśatasahasrāṇyativarṣeṇa bādhyamānāni yena bhagavāṁstenopasaṁkrāntāḥ |<br>
<a class='ref vai' id='vai101.009' href='#vai101.009'>Vai 101.009</a> upasaṁkramya bhagavataḥ pādau śirasā vanditvā ekānte niṣaṇṇāni |<br>
bhagavatā tathā adhiṣṭhitam yathā tasyāṁ parṣadyekavāribindur na patitaḥ |<br>
<a class='ref vai' id='vai101.010' href='#vai101.010'>Vai 101.010</a> ekāntaniṣaṇṇānyanekāni prāṇiśatasahasrāṇyudānamudānayanti—aho buddhaḥ, aho dharmaḥ, aho saṁghaḥ |<br>
<a class='ref vai' id='vai101.011' href='#vai101.011'>Vai 101.011</a> aho dharmasya svākhyātatā |<br>
<a class='ref vai' id='vai101.012' href='#vai101.012'>Vai 101.012</a> pāñcikena yakṣasenāpatinā tīrthyā abhihitāh—ete yūyaṁ mohapuruṣā bhagavantaṁ śaraṇaṁ gacchadhvaṁ dharmaṁ ca bhikṣusaṁghaṁ ca |<br>
<a class='ref vai' id='vai101.013' href='#vai101.013'>Vai 101.013</a> te niṣpalāyamānāḥ kathayanti—ete vayaṁ parvataṁ śaraṇaṁ gacchāmaḥ, vṛkṣāṇāṁ kuḍyānāmārāmāṇāṁ ca śaraṇaṁ gacchāmaḥ |<br>
|<br>
<a class='ref vai' id='vai101.015' href='#vai101.015'>Vai 101.015</a> atha bhagavāṁstasyāṁ velāyāṁ gāthāṁ bhāṣate—<a class='ref vai' id='vai101.016' href='#vai101.016'>Vai 101.016</a> bahavaḥ śaraṇam yānti parvatāṁśca vanāni ca |<br>
<a class='ref vai' id='vai101.017' href='#vai101.017'>Vai 101.017</a> ārāmāṁścaityavṛkṣāṁśca manuṣyā bhayatarjitāḥ (6)|<br>
<a class='ref vai' id='vai101.018' href='#vai101.018'>Vai 101.018</a> na hyetaccharaṇaṁ śreṣṭhaṁ naitaccharaṇamuttamam |<br>
<a class='ref vai' id='vai101.019' href='#vai101.019'>Vai 101.019</a> naitaccharaṇamāgamya sarvaduḥkhāt pramucyate (7)|<br>
<a class='ref vai' id='vai101.020' href='#vai101.020'>Vai 101.020</a> yastu buddhaṁ ca dharmaṁ ca saṁghaṁ ca śaraṇaṁ gataḥ |<br>
<a class='ref vai' id='vai101.021' href='#vai101.021'>Vai 101.021</a> āryasatyāni catvāri paśyati prajñayā yadā (8)|<br>
<a class='ref vai' id='vai101.022' href='#vai101.022'>Vai 101.022</a> duḥkhaṁ duḥkhasamutpannaṁ nirodhaṁ samatikramam |<br>
<a class='ref vai' id='vai101.023' href='#vai101.023'>Vai 101.023</a> āryaṁ cāṣṭāṅgikaṁ mārgaṁ kṣemaṁ nirvāṇagāminām (9)|<br>
<a class='ref vai' id='vai101.024' href='#vai101.024'>Vai 101.024</a> eta<span class='supplied'>dvai</span> śaraṇaṁ śreṣṭhametaccharaṇamuttamam |<br>
<a class='ref vai' id='vai101.025' href='#vai101.025'>Vai 101.025</a> etaccharaṇamāgamya sarvaduḥkhātpramucyate (10)|<br>
<a class='ref vai' id='vai101.026' href='#vai101.026'>Vai 101.026</a> atha pūraṇasyaitadabhavat—śramaṇo gautamo madīyāñ śrāvakānanvāvartayiṣyati |<br>
iti viditvā niṣpalāyan kathayati—aham yuṣmākaṁ śāsanasarvasvaṁ kathayiṣyāmi |<br>
<a class='ref vai' id='vai101.027' href='#vai101.027'>Vai 101.027</a> yāvad dṛṣṭigatān grāhayitumārabdhaḥ |<br>
<a class='ref vai' id='vai101.028' href='#vai101.028'>Vai 101.028</a> yaduta antavāmllokaḥ, anantaḥ, antavāṁścānantavāṁśca, naivāntavānnānantavān, sa jīvastaccharīramanyo jīvo ’nyaccharīramiti |<br>
<a class='ref vai' id='vai101.029' href='#vai101.029'>Vai 101.029</a> te kalahajātā viharanti bhaṇḍanajātā vigṛhītā vivādamāpannāḥ |<br>
<a class='ref vai' id='vai101.030' href='#vai101.030'>Vai 101.030</a> pūraṇo ’pi bhīto niṣpalāyitumārabdhaḥ |<br>
sa niṣpalāyan paṇḍakena pratimārge dṛṣṭaḥ |<br>
<a class='ref vai' id='vai101.031' href='#vai101.031'>Vai 101.031</a> paṇḍako dṛṣṭvā gāthāṁ bhāṣate—kutastvamāgacchasi muktapāṇi rathakārameṣa iva nikṛttaśṛṅgaḥ |<br>
<a class='ref vai' id='vai102.003' href='#vai102.003'>Vai 102.003</a> dharmaṁ hyabhijñāya jinaprasaṁśastamāhiṇḍase kolikagardabho yathā (11)|<br>
<a class='ref vai' id='vai102.005' href='#vai102.005'>Vai 102.005</a> pūraṇaḥ prāha—<a class='ref vai' id='vai102.006' href='#vai102.006'>Vai 102.006</a> gamanāya me samayaḥ pratyupasthitaḥ kāyasya me balavīryam <span class='supplied'>na?</span> kiṁcit |<br>
<a class='ref vai' id='vai102.008' href='#vai102.008'>Vai 102.008</a> spṛṣṭāśca bhāvāḥ sukhaduḥkhate me anāvṛtaṁ jñānamihārhatām (12)|<br>
<a class='ref vai' id='vai102.010' href='#vai102.010'>Vai 102.010</a> dūrāpagato ’smi … paritamirāpanudaśca tṛṣaṁ patati |<br>
<a class='ref vai' id='vai102.012' href='#vai102.012'>Vai 102.012</a> ācakṣva me dūṣika etamarthaṁ śītodakā kutra sā puṣkiriṇī (13)|<br>
<a class='ref vai' id='vai102.014' href='#vai102.014'>Vai 102.014</a> napuṁsakaḥ prāha—<a class='ref vai' id='vai102.015' href='#vai102.015'>Vai 102.015</a> eṣā khalu śītā puṣkiriṇī nalinī ca virājati toyadhārā |<br>
<a class='ref vai' id='vai102.017' href='#vai102.017'>Vai 102.017</a> śramaṇādhama hīnāsatpuruṣa tvamimāṁ nanu paśyasi puṣkariṇīm (14)|<br>
<a class='ref vai' id='vai102.019' href='#vai102.019'>Vai 102.019</a> purāṇaḥ prāha—<a class='ref vai' id='vai102.020' href='#vai102.020'>Vai 102.020</a> na tvaṁ naro nāpi ca nārikā tvaṁ śmaśrūṇi ca te nāsti na ca stanau tava |<br>
<a class='ref vai' id='vai102.022' href='#vai102.022'>Vai 102.022</a> bhinnasvaro ’si na ca cakravākah evaṁ bhavān vātahato nirucyate (15)|<br>
<a class='ref vai' id='vai102.024' href='#vai102.024'>Vai 102.024</a> atha pūraṇo nirgrantho vālukāghaṭaṁ kaṇṭhe baddhvā śītikāyāṁ puṣkiriṇyāṁ patitaḥ |<br>
sa tatraiva kālagataḥ |<br>
|<br>
<a class='ref vai' id='vai102.026' href='#vai102.026'>Vai 102.026</a> atha te nirgranthāḥ pūraṇaṁ mṛgayamāṇāḥ pratimārge gaṇikāṁ dṛṣṭvā pṛcchanti—bhadre, kaṁcit tvamadrākṣīrgacchantamiha pūraṇaṁ dharmaśāṭapraticchannaṁ kaṭacchavratabhojanam? gaṇikā prāha—<a class='ref vai' id='vai102.028' href='#vai102.028'>Vai 102.028</a> āpāyiko nairayiko muktahastāvacārakaḥ |<br>
<a class='ref vai' id='vai102.029' href='#vai102.029'>Vai 102.029</a> śvetābhyāṁ pāṇipādābhyāmeṣa dhvaṁsati pūraṇaḥ (16)|<br>
<a class='ref vai' id='vai102.030' href='#vai102.030'>Vai 102.030</a> bhadre maivaṁ vocastvaṁ naitattava subhāṣitam |<br>
<a class='ref vai' id='vai102.031' href='#vai102.031'>Vai 102.031</a> dharmaśāṭapraticchanno dharmaṁ saṁcarate (saṁśrayate?) muniḥ (17)|<br>
<a class='ref vai' id='vai102.032' href='#vai102.032'>Vai 102.032</a> gaṇikā prāha—<a class='ref vai' id='vai102.033' href='#vai102.033'>Vai 102.033</a> kathaṁ sa buddhimān bhavati puruṣo vyañjanānvitaḥ |<br>
<a class='ref vai' id='vai102.034' href='#vai102.034'>Vai 102.034</a> lokasya paśyato yo ’yaṁ grāme carati nagnakaḥ (18)|<br>
yasyāyamīdṛśo dharmaḥ purastāllambate daśā |<br>
<a class='ref vai' id='vai103.002' href='#vai103.002'>Vai 103.002</a> tasya vai śravaṇau rājā kṣurapreṇāvakṛntatu (19)|<br>
<a class='ref vai' id='vai103.003' href='#vai103.003'>Vai 103.003</a> atha te nirgranthā yena śītikā puṣkiriṇī tenopasaṁkrāntāḥ |<br>
adrākṣīste nirgranthāḥ pūraṇaṁ kāśyapaṁ puṣkiriṇyāṁ mṛtam |<br>
<a class='ref vai' id='vai103.004' href='#vai103.004'>Vai 103.004</a> kālagataṁ dṛṣṭvā ca punaḥ puṣkiriṇyā uddhṛtya ekānte chorayitvā prakrāntāḥ |<br>
|<br>
<a class='ref vai' id='vai103.006' href='#vai103.006'>Vai 103.006</a> bhagavatā buddhanirmāṇo nirmito dvātriṁśatā mahāpuruṣalakṣaṇaiḥ samanvāgato muṇḍaḥ saṁghāṭīprāvṛtaḥ |<br>
<a class='ref vai' id='vai103.007' href='#vai103.007'>Vai 103.007</a> dharmatā khalu buddhā bhagavanto nirmitena sārdhaṁ niścayaṁ kurvanti |<br>
yaṁ khalu śrāvako nirmitamabhinirmimīte, yadi śrāvako bhāṣate, nirmito ’pi bhāṣate |<br>
<a class='ref vai' id='vai103.008' href='#vai103.008'>Vai 103.008</a> śrāvake tūṣṇībhūte nirmito ’pi tūṣṇībhavati |<br>
<a class='ref vai' id='vai103.010' href='#vai103.010'>Vai 103.010</a> ekasya bhāṣamāṇasya sarve bhāṣante nirmitāḥ |<br>
<a class='ref vai' id='vai103.011' href='#vai103.011'>Vai 103.011</a> ekasya tūṣṇībhūtasya sarve tūṣṇībhavanti te (20)|<br>
<a class='ref vai' id='vai103.012' href='#vai103.012'>Vai 103.012</a> bhagavān nirmitaṁ praśnaṁ pṛcchati, bhagavān vyākaroti |<br>
eṣā hi dharmatā tathāgatānāmarhatāṁ samyaksambuddhānām |<br>
|<br>
<a class='ref vai' id='vai103.014' href='#vai103.014'>Vai 103.014</a> bhagavatā tasya mahājanakāyasya tathā abhiprasannasya āśayaṁ cānuśayaṁ ca dhātuṁ prakṛtiṁ ca jñātvā tādṛśī caturāryasatyasamprativedhakī dharmadeśanā kṛtā, yathā anekaiḥ prāṇiśatasahasraiḥ śaraṇagamanaśikṣāpadāni kaiściduṣma(?)gatānyadhigatāni mūrdhānaḥ kṣāntayo laukikā agradharmāḥ |<br>
<a class='ref vai' id='vai103.017' href='#vai103.017'>Vai 103.017</a> kaiścitsrotāpattiphalaṁ sākṣātkṛtaṁ sakṛdāgāmiphalamanāgāmiphalam |<br>
kaiścit pravrajya sarvakleśaprahāṇādarhattvaṁ sākṣātkṛtam |<br>
<a class='ref vai' id='vai103.018' href='#vai103.018'>Vai 103.018</a> kaiścicchrāvakamahābodhau bījānyavaropitāni |<br>
kaiścit pratyekāyāṁ bodhau bījānyavaropitāni |<br>
<a class='ref vai' id='vai103.019' href='#vai103.019'>Vai 103.019</a> yadbhūyasā sā parṣad buddhaniṁnā dharmapravaṇā saṁghaprāgbhārā vyavasthitā |<br>
<a class='ref vai' id='vai103.020' href='#vai103.020'>Vai 103.020</a> atha bhagavāṁstāṁ parṣadaṁ buddhaniṁnāṁ dharmapravaṇāṁ saṁghaprāgbhārāṁ vyavasthāpyotthāyāsanāt prakrāntaḥ |<br>
|<br>
<a class='ref vai' id='vai103.022' href='#vai103.022'>Vai 103.022</a> dhanyāste puruṣā loke ye buddhaṁ śaraṇaṁ gatāḥ |<br>
<a class='ref vai' id='vai103.023' href='#vai103.023'>Vai 103.023</a> nirvṛtiṁ te gamiṣyanti buddhakārakṛtau janāḥ (21)|<br>
<a class='ref vai' id='vai103.024' href='#vai103.024'>Vai 103.024</a> ye ’lpānapi jine kārān kariṣyanti vināyake |<br>
<a class='ref vai' id='vai103.025' href='#vai103.025'>Vai 103.025</a> vicitraṁ svargamāgamya te lapsyante ’mṛtaṁ padam (22)|<br>
<a class='ref vai' id='vai103.026' href='#vai103.026'>Vai 103.026</a> idamavocadbhagavān |<br>
<a class='ref vai' id='vai103.027' href='#vai103.027'>Vai 103.027</a> āttamanasaste bhikṣavo bhagavato bhāṣitamabhyanandan |<br>
|<br>
<a class='ref vai' id='vai103.028' href='#vai103.028'>Vai 103.028</a> iti śrrīdivyāvadāne prātihāryasūtraṁ dvādaśamam |<br>
|</p>
<footer>
<p>Based on the edition by L. Vaidya, Mithila <span class='publication-date'>1959</span>: Buddhist Sanskrit Texts; 20.</p>
<p>Input by Kensuke Okamoto, Ryukoku University</p>
<p>Reteived from <a href='http://gretil.sub.uni-goettingen.de/gretil/1_sanskr/4_rellit/buddh/divyav_u.htm'><abbr title='Göttingen Register of Electronic Texts in Indian Languages'>GRETIL</abbr></a>.</p>
<p>NOTE: The original encoding of this e-text emulates Nagari script. Therefore word boundaries are not always spaced.</p>
<p>Prepared for SuttaCentral by <span class='editor'>Bhikkhu Sujato</span>.</p>
</footer>
</article>
</body>
</html>
